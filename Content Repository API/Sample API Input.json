[
    {
        "category": "bangladesh",
        "article": "‘ঘুম থেকে উঠেই কলস নিয়ে ছুটি। চার-পাঁচ বাড়ি ঘুরে এক বাড়িতে পানি মেলে। কোনো দিন তা-ও পাই না। তখন ওয়াসার পানির গাড়িই ভরসা।’ বলছিলেন মিরপুর ১১, বি ব্লকের স্থায়ী বাসিন্দা মোসলেম উদ্দিন ব্যাপারী। তাঁর মতো বি ব্লকের ১ থেকে ১০ নম্বর সড়কে বাস করা প্রায় ৫০ হাজার মানুষের নিত্যদিনের সমস্যা হলো ঠিকমতো পানি না পাওয়া।এলাকাবাসীর অভিযোগ, ওয়াসার লাইনে পানির চাপ খুব কম। মোটর দিয়ে ওয়াসার মূল লাইন থেকে পাঁচ-ছয় ঘণ্টার চেষ্টায় বাসাবাড়ির রিজার্ভ ট্যাংকে পানি আসে। আর ওয়াসার কিছু অসাধু কর্মী অবৈধ সংযোগের মাধ্যমে এলাকায় পানি সরবরাহ করে বলে অভিযোগ করেছেন একাধিকজন। গতকাল মঙ্গলবার এলাকা ঘুরে দেখা যায়, বেশির ভাগ বাসাবাড়িতে পানি নেই। যেখানে অল্পস্বল্প পানি আসছে তা ময়লা ও দুর্গন্ধযুক্ত। ওয়াসার দুজন ঠিকা শ্রমিক (অস্থায়ী) আবুল হাসেম ও জোবেদ আলী ওয়াসার পানির লাইন পরীক্ষা করছিলেন। তাঁরা ৬ নম্বর সড়কের ২ নম্বর বাসার সামনে নালার ঢাকনা তুলতেই চোখে পড়ল নীল রঙের ছয়টি পানির লাইন। স্থানীয় ব্যক্তিরা জানান, নর্দমার ভেতর দিয়ে পানির এই অবৈধ সংযোগ ওয়াসার কর্মীরাই দিয়েছেন। এভাবেই নালার পানি ওয়াসার মূল লাইনে প্রবেশ করে।৬ নম্বর সড়কের ১২ নম্বর বাসার বাসিন্দা মোহাম্মদ তসলিম জানান, ‘পাম্পওয়ালা সারা দিনেই দু-তিন ঘণ্টা পানি ছাড়ে। কিন্তু পানির চাপ এতই কম থাকে যে অনেক সময় মোটরও পানি টেনে আনতে পারে না। আর এখন মড়ার উপর খাঁড়ার ঘা হয়ে দাঁড়িয়েছে ফেনাযুক্ত ময়লা পানি।১২ নম্বর মূল সড়কের পাশ ঘেঁষে ওয়াসার (মডস জোন-১০) মসজিদে তৈয়্যবা পানির পাম্প। এখানে গভীর নলকূপ বসানোর কাজ চলছে। কথা হয় সহকারী পাম্প অপারেটর সাজু সরকারের সঙ্গে। তিনি জানান, সিটি করপোরেশনের সড়কের সংস্কারকাজ চলার সময় পাম্পের চাবি (পানির প্রবাহ নিয়ন্ত্রণব্যবস্থা) ক্ষতিগ্রস্ত হয়। এর ফলে পানির প্রবাহ নিয়ন্ত্রণ করা যাচ্ছে না। চাপও কম। অবৈধ সংযোগ প্রসঙ্গে তাঁর বক্তব্য, এই এলাকার প্রতিটি ভবনেই কমবেশি পানির অবৈধ সংযোগ রয়েছে। এর বাইরে দুটি বিহারি ক্যাম্পেও (আটকে পড়া পাকিস্তানিদের ক্যাম্প) পানির অনেক অবৈধ সংযোগ রয়েছে। তবে অবৈধ সংযোগের বিষয়ে তিনি কোনো কিছু জানেন না বলে জানান।মিরপুর ১১ নম্বর এলাকার দায়িত্বে থাকা ওয়াসার উপসহকারী প্রকৌশলী রায়হান চৌধুরী জানান, বর্তমানে ওই এলাকার বাসাবাড়িতে অবৈধ সংযোগ রয়েছে বলে তিনি জানেন না। তবে বিহারি ক্যাম্পে থাকতে পারে। বেশ কিছু দিন আগে তিনি এ রকম অবৈধ সংযোগ নিজে বিচ্ছিন্ন করেছেন। নতুন পাম্প বসানোর কাজ শুরু হয়েছে, শেষ হলেই ওই এলাকায় পানির সমস্যা থাকবে না।আর ঢাকা ওয়াসা, মডস জোন-১০-এর নির্বাহী প্রকৌশলী মোহাম্মদ আশরাফুল হাবীব চৌধুরী প্রথম আলোকে বলেন, ‘অবৈধ সংযোগের বিষয়ে আমরা জিরো টলারেন্স নীতি গ্রহণ করেছি। আমাদের কোনো কর্মকর্তা কিংবা কর্মচারী এ অসাধু কাজের সঙ্গে যুক্ত থাকলে তাঁদের নামে লিখিত অভিযোগ দায়ের করতে হবে। অভিযোগ পেলে যথাযথ ব্যবস্থা নেব।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "‘হাতিরঝিল জনগণের সম্পদ, এর রক্ষণাবেক্ষণ আমাদের সকলের দায়িত্ব’—এমন নয়টি নির্দেশনাসহ একাধিক সাইনবোর্ড রয়েছে হাতিরঝিল এলাকায়। এর মাধ্যমে রাজধানী উন্নয়ন কর্তৃপক্ষ (রাজউক) হাতিরঝিল রক্ষার দায়িত্ব সবার কাঁধে চাপিয়ে নিজের দায়িত্বটি ঠিকভাবে পালন করা থেকে হাত গুটিয়ে রেখেছে বলে অভিযোগ উঠেছে। ফলে হাতিরঝিলের বিভিন্ন অংশে নকশাবহির্ভূতভাবে স্থায়ী-অস্থায়ী খাবারের দোকান গড়ে উঠেছে বলে দাবি করেছেন নগর বিশেষজ্ঞরা।হাতিরঝিল প্রকল্পটি বাস্তবায়নকালে পরামর্শক প্রতিষ্ঠান ভিত্তি স্থপতিবৃন্দ লিমিটেডের পক্ষ থেকেও আনুষ্ঠানিকভাবে নকশাবহির্ভূত স্থাপনার বিষয়টি রাজউককে জানানো হয়েছে। কিন্তু এখন পর্যন্ত কোনো অগ্রগতি নেই।নগর বিশেষজ্ঞরা বলছেন, সাইনবোর্ডে শুধু নির্দেশনা না দিয়ে রাজউক তার দায়িত্ব ঠিকভাবে পালন করলে হাতিরঝিলে একটিও অবৈধ স্থাপনা থাকত না। তাঁদের মতে, দেশে গর্ব করার মতো একটি প্রকল্প হাতিরঝিল। এটি যথাযথভাবে রক্ষায় রাজউককে আরও দায়িত্বশীল হতে হবে।সরেজমিনে হাতিরঝিল এলাকা পরিদর্শন করে নকশাবহির্ভূত বেশ কিছু স্থাপনা চিহ্নিত করেছে ভিত্তি স্থপতিবৃন্দ। এ-সংক্রান্ত একটি প্রতিবেদনও গত ফেব্রুয়ারি মাসে রাজউকের কাছে দিয়েছে প্রতিষ্ঠানটি।প্রতিবেদনে ঝিলমিল, এমএফসি, ক্রআ থাই, তন্দুরি কাবাব, ফুড ট্রিপ ও ফুড মোবাইল নামের রেস্তোরাঁগুলো হাতিরঝিলের নকশাবহির্ভূত বলে উল্লেখ করা হয়েছে।প্রতিবেদনে ‘ঝিলমিল রেস্টুরেন্ট’ সম্পর্কে বলা হয়েছে, এটি হাতিরঝিলের অ্যাম্ফিথিয়েটারের নিয়ন্ত্রণকক্ষের প্রবেশমুখে তৈরি করা হয়েছে। এই স্থাপনাটি সমগ্র প্রকল্পের যে সৌন্দর্য, তার সঙ্গে সম্পূর্ণ বেমানান ও দৃষ্টিকটু। ফুড মোবাইল ও তন্দুরি কাবাব রেস্তোরাঁ সম্পর্কে বলা হয়েছে, রেস্তোরাঁ দুটি খালের পাশে আরসিসি কাঠামোর ওপর তৈরি করা হয়েছে। এসব রেস্তোরাঁর ডেকের তলায় ময়লা-আবর্জনা জমা ও অপরাধ সংগঠনের নিরাপদ আস্তানা হওয়ার আশঙ্কা রয়েছে।ক্রআ থাই নামের রেস্তোরাঁটি সম্পর্কে ভিত্তি স্থপতির প্রতিবেদনে বলা হয়েছে, রেস্তোরাঁটির বর্ধিতাংশ পদচারী-সেতুর সিঁড়ির তলায় অথবা সরাসরি আলাদা স্থাপনা করে তৈরি করা হয়েছে।প্রতিবেদন অনুযায়ী এসব রেস্তোরাঁর একটিরও পার্কিং-সুবিধা নেই। যত্রতত্র গাড়ি-মোটরসাইকেল পার্ক করা হচ্ছে। ফলে হাতিরঝিলের রাস্তায় স্বাভাবিক যান চলাচল বাধাগ্রস্ত হচ্ছে। এ ছাড়া প্রকল্প এলাকায় ওভারপাসের নিচে যেসব রেস্তোরাঁ বসানোর কথা ছিল, সেগুলোর আলাদা ডেক তৈরি করে খালের দিকে বসার জায়গা বানানো হয়েছে। এসব রেস্তোরাঁর খাবারের উচ্ছিষ্ট, আবর্জনা খালে ফেলে পানি ও পরিবেশ দূষিত করা হচ্ছে। প্রতিবেদনে নকশাবহির্ভূতভাবে গড়ে ওঠা অবৈধ স্থাপনার পাশে রাজউকের পক্ষ থেকে ৯ দফা নির্দেশনাসংবলিত সাইনবোর্ড টাঙানোর বিষয়টিও উল্লেখ করা হয়েছে।প্রতিবেদনের শেষে বলা হয়েছে, সাইনবোর্ডে টাঙানো বিজ্ঞপ্তি আর বাস্তবতার যেন যথোপযুক্ত সমন্বয় থাকে। না হলে নিয়মনীতির বিজ্ঞপ্তির পাশেই অনিয়মের কার্যকলাপ সামগ্রিকভাবে হাতিরঝিলের পরিচালনব্যবস্থার দুর্বলতাকেই সামনে নিয়ে আসবে। ভিত্তির পক্ষ থেকে এ ব্যাপারে জরুরি ভিত্তিতে পদক্ষেপ নিতে অনুরোধ করা হয়েছে।প্রতিবেদন দেওয়ার পর রাজউক কোনো পদক্ষেপ নিয়েছে কি না, জানতে চাইলে ভিত্তি স্থপতিবৃন্দের পরিচালক স্থপতি ইকবাল হাবিব বলেন, এখন পর্যন্ত রাজউক কোনো পদক্ষেপই নেয়নি। হাতিরঝিলে নকশাবহির্ভূত স্থাপনা চিহ্নিত করে এ ব্যাপারে ব্যবস্থা নিতে একটি কমিটি গঠন করা হয়েছিল। কমিটি এখন পর্যন্ত মাত্র একটি সভা করেছে। এরপর সভার জন্য একাধিকবার বলা হলেও সভার পরবর্তী সময়ও নির্ধারণ করা হয়নি।রাজউক সূত্রে জানা গেছে, কমিটির প্রথম সভার সিদ্ধান্ত অনুযায়ী এক মাসের মধ্যে এ-সংক্রান্ত একটি প্রতিবেদন দিতে বলা হয়েছিল। এরপর পাঁচ মাসেও সেই প্রতিবেদন পাওয়া যায়নি।এ ব্যাপারে জানতে হাতিরঝিল সমন্বিত উন্নয়ন প্রকল্পের পরিচালক জামাল আক্তার ভূঁইয়ার সঙ্গে যোগাযোগ করলে তিনি বলেন, হাতিরঝিলের ব্যাপারে ব্যবস্থা নিতে একটি কমিটি করা হয়েছে। নানা ব্যস্ততার কারণে কাজে বিলম্ব হয়েছে। তবে এ ব্যাপারে কাজ করা হচ্ছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "‘ইন্টারমিটেন্ট ডায়েট’ নামের একধরনের ডায়েট চর্চা এখন গোটা পৃথিবীতেই জনপ্রিয়তা পাচ্ছে। এই ইন্টারমিটেন্ট ডায়েট আসলে কী?ইন্টারমিটেন্ট ডায়েট হচ্ছে সপ্তাহে বা দিনে একটা নির্দিষ্ট সময় না খেয়ে থাকার ডায়েট। নারী ও পুরুষভেদে এই না খেয়ে থাকার সময়সূচি আলাদা। সহজ কথায় বললে এটি সপ্তাহে এক দিন, দুই দিন বা কখনো কখনো টানা তিন দিন একটি নির্দিষ্ট সময় পর্যন্ত শুধু পানি আর ফলের রস পান করে থাকার ডায়েট। যেমন সপ্তাহে দুই দিন মানে ৪৮ ঘণ্টা শুধু পানি বা চিনি ছাড়া ফলের রস পান করা আর পাঁচ দিন স্বাভাবিক খাবার খাওয়া। ওই দুই দিন সারা দিনে ৫০০-৬০০ ক্যালরি খাওয়া যাবে। আবার এক দিন (২৪ ঘণ্টা) না খেয়ে পরদিন স্বাভাবিক খাওয়াদাওয়াও করা যায়।ঢাকার বারডেম জেনারেল হাসপাতালের বিভাগীয় প্রধান ও প্রধান পুষ্টি কর্মকর্তা শামসুন্নাহার নাহিদ বলেন, এটি একধরনের উপবাস বা ফাস্টিং। একে বলে লিন গেইন প্রটোকল। ইন্টারমিটেন্ট ডায়েটের জনপ্রিয় ছয় ধরনের ডায়েট আছে। এর প্রতিটিই একটি নির্দিষ্ট সময় পর্যন্ত খাবার না খেয়ে এরপর খাওয়ার পদ্ধতি। সাধারণত আমরা যে ধরনের খাবার খাই, তা আমাদের শরীরের জন্য প্রয়োজন এবং এর সঙ্গে অভ্যস্ততার ব্যাপার আছে। সব ধরনের স্বাস্থ্যকর ও পরিমিত খাবারই শরীরের জন্য উপকারী।ইন্টারমিটেন্ট ডায়েটে লম্বা সময় ধরে না খেয়ে থাকলে শরীর খারাপ করতে পারে। তা ছাড়া এ ধরনের ডায়েট শরীরের জন্য ক্ষতিকর। এতে তাৎক্ষণিকভাবে ওজন কমেছে মনে হলেও পরবর্তী সময়ে এর ফল ভালো হয় না। এতে চুল পড়া, চেহারায় ভাঁজ পড়ে যাওয়া, বয়সের ছাপ, তলপেট বড় হয়ে যাওয়া, কিছুদিন পর হুট করে ওজন বেড়ে যাওয়ার মতো ঘটনা ঘটতে পারে। অনিয়মিত খাবার খাওয়ার জন্য অনেক সময় খাবার হজমে সমস্যা হতে পারে। এ ছাড়া খাবার খাওয়ার পর বমি, পেট খারাপ, প্রেশার বেড়ে বা কমে যাওয়ার মতো সমস্যাও হয়। নিয়মিত খাবার খেয়ে একটু শারীরিক পরিশ্রম করলে ওজন কমে। কিন্তু কখনো কখনো খাবার খেয়ে এরপর না খেয়ে থাকলে ওজন কমার থেকে শরীরে নানা অসুখের বাসা বাঁধার আশঙ্কাই প্রবল।সাধারণত কোথাও দাওয়াতে যাওয়ার আগে ওয়ারিয়র ডায়েটের প্রতি সবার আগ্রহ দেখা যায়। এটি হচ্ছে সারা দিন না খেয়ে রাতে এক বেলা ইচ্ছামতো খাওয়ার ডায়েট। তবে এতে ভালোর থেকে খারাপের আশঙ্কাই বেশি। অনেক সময় বাড়িতে কোনো বিশেষ অনুষ্ঠানের আগে অনেকে হুট করে ওজন কমাতে চাইলে এক সপ্তাহ বা দুই সপ্তাহ এ ধরনের ডায়েট করেন। খেয়াল রাখতে হবে, এ ধরনের ডায়েটের আগে অবশ্যই একজন বিশেষজ্ঞ পুষ্টিবিদের সঙ্গে কথা বলতে হবে। আর যেকোনো ধরনের ইন্টারমিটেন্ট ডায়েট করতে হবে বিশেষজ্ঞের পরামর্শ মেনে। যাদের জন্য নয়*গর্ভবতী*উচ্চ বা নিম্নরক্তচাপ ও ডায়াবেটিসের রোগী হৃদ্‌রোগে আক্রান্ত যে কেউ*বুকের দুধ খাওয়ানো মা*রক্তশূন্যতার রোগী এবং*২৫ বছরের কম বয়সীদের জন্য এই ইন্টারমিটেন্ট ডায়েট নয়।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "মহাখালী উড়ালসড়কের (ফ্লাইওভার) দুই প্রান্তে বাস থামিয়ে যাত্রী ওঠানামা চলছে। এতে বিশেষ করে উড়ালসড়কের বনানী প্রান্তে সেতু ভবন-সংলগ্ন সড়কে যানজট লেগে থাকে। পাশাপাশি থাকছে দুর্ঘটনার ঝুঁকি।এটি ঢাকায় চালু হওয়া প্রথম উড়ালসড়ক, যার দৈর্ঘ্য ১ দশমিক ১২ কিলোমিটার। ১৯টি স্তম্ভের ওপর দাঁড়ানো উড়ালসড়কটি ২০০৪ সালের শেষের দিকে যানবাহন চলাচলের জন্য খুলে দেওয়া হয়। ব্যক্তিগত গাড়ি, মোটরসাইকেলসহ প্রতিদিন শত শত বাস ও সিএনজিচালিত অটোরিকশা এই উড়ালসড়কের ওপর দিয়ে চলাচল করে।গতকাল মঙ্গলবার সকালে দেখা যায়, বনানী প্রান্তে ফ্লাইওভারে ওঠার অনেক আগ থেকেই রাস্তায় স্টিল ও কংক্রিটের কাঠামো দিয়ে বিভাজক তৈরি করা হয়েছে, যাতে পথচারী ও সেতুর নিচ দিয়ে মহাখালীগামী যানবাহন এই অংশে আসতে না পারে। কিন্তু বিভাজকের দু-একটি ফাঁক দিয়ে অনেক পথচারী ফ্লাইওভারের গোড়ায় এসে দাঁড়াচ্ছেন। যাত্রীবাহী বাসগুলোর বেশির ভাগ সেখান থেকে যাত্রী উঠাচ্ছে, নামাচ্ছে। এতে উড়ালসড়কের গোড়াতেই তৈরি হচ্ছে যানজট। একই দৃশ্য দেখা যায় উড়ালসড়কের বিএএফ শাহীন কলেজ প্রান্তে।এই পথ দিয়ে চলাচলকারী যাত্রীরা বলছেন, উড়ালসড়কের দুই প্রান্ত দিয়ে এভাবে যাত্রী ওঠানোর কারণে যানজট তৈরি হওয়ার পাশাপাশি মাঝেমধ্যেই ছোটখাটো দুর্ঘটনা ঘটে। বনানী প্রান্তে উড়ালসড়কের গোড়ায় বাসের অপেক্ষায় দাঁড়িয়ে থাকা এমন এক ব্যক্তি জানান, সপ্তাহখানেক আগে এই প্রান্ত দিয়ে তাড়াহুড়া করে গাড়িতে ওঠার সময় তাঁর এক সহকর্মী পড়ে যান। অল্পের জন্য বাসের চাকার নিচে যাওয়ার হাত থেকে রক্ষা পেলেও ওই সহকর্মীর ডান হাত ভেঙে যায়।তাহলে আপনি কেন এভাবে ঝুঁকি নিয়ে গাড়িতে উঠছেন? এমন প্রশ্নের জবাবে মোকাররম বলেন, ফ্লাইওভারের নিচ দিয়ে ফার্মগেটের দিকে যেতে গেলে যানজটের ঝক্কিটা বেশি পোহাতে হয়। মহাখালী রেলক্রসিংয়ে অনেকক্ষণ বসে থাকতে হবে বাসে। তাই অনেকে ঝুঁকি নিয়ে হলেও ফ্লাইওভারের ওপর দিয়ে চলাচলকারী বাসে উঠতে চান।দেখা যায়, উড়ালসড়কের দুই প্রান্ত থেকেই যাত্রীবাহী বাসগুলো দ্রুত যাত্রী নামাচ্ছে। লোকজন গাড়িতে উঠছেন আরও দ্রুত। এ সময় পেছনের দিকে আটকে পড়া যানবাহনগুলো ক্রমাগত হর্ন বাজিয়ে চলেছে।উড়ালসড়কের দুই প্রান্তে এমন ঝুঁকিপূর্ণ যাত্রী ওঠানামার বিষয়ে জানতে চাইলে ঢাকা উত্তর সিটি করপোরেশনের (ডিএনসিসি) অতিরিক্ত প্রধান প্রকৌশলী কুদরত উল্লাহ প্রথম আলোকে বলেন, ‘কিছুদিন আগেই বিষয়টি আমাদের নজরে এসেছে। ফ্লাইওভারের দুই অংশ থেকে যাত্রী ওঠা-নামার কোনো অনুমোদন নেই। এটা নিয়মবহির্ভূত।’ এ ক্ষেত্রে নিয়ম অমান্যকারী লোকজনেদের বিরুদ্ধে কী ব্যবস্থা নেওয়া হচ্ছে? এমন প্রশ্নের জবাবে এই প্রকৌশলী বলেন, ‘বিষয়টি আমরা ট্রাফিক বিভাগকে অবহিত করেছি। তাদেরই ব্যবস্থা নেওয়ার কথা।’জানতে চাইলে ট্রাফিক বিভাগের উপপুলিশ কমিশনার (ডিসি উত্তর) প্রবীর কুমার রায় বলেন, ‘ফ্লাইওভারের বনানী প্রান্তে গাড়ি দাঁড়ানোর সুযোগ কম। কারণ সেখানে বেশির ভাগ সময় আমাদের লোক থাকে। এটা খুবই ঝুঁকিপূর্ণ। তাই আমরা বিষয়টি খুব গুরুত্বের সঙ্গেই দেখে আসছি।’প্রবীর কুমার রায় আরও বলেন, ‘কেবল পাহারা বসিয়ে বিষয়টি নিয়ন্ত্রণ করা সম্ভব না। এ ক্ষেত্রে যাত্রী কিংবা চালককেও সচেতন হতে হবে।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "কক্ষের দরজা খুলে ভেতরে ঢুকলেন এক শিক্ষার্থী। শব্দ শুনে পরিচয় জানতে চাইলেন একজন কর্মকর্তা। পরিচয় দিয়ে ওই শিক্ষার্থী বসলেন কক্ষের ভেতরে বইয়ের তাকের সামনে সাজিয়ে রাখা চেয়ার-টেবিলে। শিক্ষার্থীর কাছে থেকে বইয়ের নাম শুনে ওই কর্মকর্তা গেলেন তাকের কাছে। একেকটি তাক স্পর্শ করে খুঁজতে শুরু করলেন বই।শব্দ আর স্পর্শের এমন ব্যবহার দেখা গেল ঢাকা বিশ্ববিদ্যালয় কেন্দ্রীয় গ্রন্থাগারের দৃষ্টিপ্রতিবন্ধী শিক্ষার্থীদের রিসোর্স সেন্টারে। যেখানকার কর্মকর্তারাও দৃষ্টিপ্রতিবন্ধী।গ্রন্থাগারে এসে দৃষ্টিপ্রতিবন্ধী শিক্ষার্থীদের পাঠ্যবই পড়ার সুযোগ করে দিতে ঢাকা বিশ্ববিদ্যালয়ে চালু রয়েছে এই রিসোর্স সেন্টার। যেখানে বিশ্ববিদ্যালয়ের দৃষ্টিপ্রতিবন্ধী শিক্ষার্থীদের শিক্ষাসহায়ক উপকরণ যেমন ব্রেইল বই, পার্কিং ব্রেইল (ব্রেইল টাইপ মেশিন), রাইটিং ফ্রেম, ক্যাসেট প্লেয়ার, ব্রেইল পেপার ও বিশেষ সুবিধাসংবলিত কম্পিউটার আছে সেন্টারটিতে। এ ছাড়া সেন্টারে বিভিন্ন বিভাগের ২৩টি বই আছে। কোর্স অনুযায়ী একেক বই ১০টি খণ্ডে বিভক্ত।সেন্টারটির অবস্থান বিশ্ববিদ্যালয়ের কেন্দ্রীয় গ্রন্থাগারের নিচতলার সাইবার সেন্টারের পাশে। গতকাল মঙ্গলবার দুপুরে সেন্টারটিতে গিয়ে দেখা গেল, শিক্ষার্থীদের বসার জন্য সেন্টারের ভেতর একটি টেবিলের চারপাশে ১০ থেকে ১৫টি আসন। এর পাশে বইয়ের তাক। একটি টেবিলের ওপর রাখা কম্পিউটার। টেবিলে রাখা বই উচ্চ স্বরে পড়ছিলেন রাষ্ট্রবিজ্ঞান বিভাগের শিক্ষার্থী আব্দুল আজিজ। রেকর্ডার যন্ত্রে সেটি রেকর্ড হচ্ছিল।আজিজ বলেন, ব্রেইল বই হাতের স্পর্শে পড়া হয়। যেহেতু সেন্টার থেকে বই নেওয়া যায় না, তাই এখানে পড়ে রেকর্ড করে নিচ্ছেন। যাতে হলে গিয়ে শুনতে পারেন।সেন্টারটি পরিচালনার দায়িত্বে আছেন চারজন কর্মকর্তা। তাঁরা ঢাকা বিশ্ববিদ্যালয়ের বিভিন্ন বিভাগ থেকে স্নাতক ও স্নাতকোত্তর শেষ করেছেন। তাঁদের কাজ মূলত দৃষ্টিপ্রতিবন্ধী শিক্ষার্থীদের চাহিদা অনুযায়ী বই সরবরাহ ও অন্যান্য কাজে সহায়তা করা।ঢাকা বিশ্ববিদ্যালয়ের ইসলাম শিক্ষা বিভাগ থেকে স্নাতকোত্তর শেষ করেছেন শাহীন সরকার। জন্মের তিন মাসের মাথায় দৃষ্টিশক্তি হারানো শাহীন সেন্টারটিতে কাজ করছেন সাত বছর ধরে। তিনি বর্তমানে সহকারী গ্রন্থাগারিক।২০১১ সাল থেকে সহকারী গ্রন্থাগারিক হিসেবে কর্মরত আছেন সারোয়ার হোসেন। বিশ্ববিদ্যালয়ের রাষ্ট্রবিজ্ঞান বিভাগ থেকে স্নাতকোত্তর পাস করেছেন তিনি। জন্মের আড়াই বছরের মাথায় ভুল চিকিৎসায় দৃষ্টিশক্তি হারানো সারোয়ারের একটি বই প্রকাশিত হয়েছে। ২০১০ সালে বাংলা একাডেমি বাংলাদেশের উন্নয়নে প্রতিবন্ধী জনগোষ্ঠীর অবস্থা ও সম্ভাবনা নামের বইটি প্রকাশ করে।সারোয়ার হোসেন বলেন, দৃষ্টিশক্তির সীমাবদ্ধতা থাকা সত্ত্বেও পড়াশোনার পাশাপাশি ঢাকা বিশ্ববিদ্যালয়ে চাকরি করা গৌরবের। যথাযথ শিক্ষা ও প্রশিক্ষণ পেলে প্রতিবন্ধীরাও সব কাজে অংশ নিতে পারেন। কারণ, দৃষ্টিশক্তিহীনতা এখন আর কোনো সীমাবদ্ধতা নয়।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "৩০ থেকে ৪০ বছর বয়সের মধ্যে হার্ট অ্যাটাকের ঘটনা বিশ্বব্যাপী দ্রুত বাড়ছে। তাই বয়স কম বলে নিশ্চিন্তে বসে থাকার অবকাশ নেই।জন্মগত হৃদ্‌রোগ, রক্তনালির সংকোচন বা রক্তনালির রোগ, জিনগত ত্রুটি ইত্যাদি কম বয়সে হার্ট অ্যাটাকের কারণ হতে পারে। এ ছাড়া অল্প বয়সে মুটিয়ে যাওয়া, রক্তে চর্বির আধিক্য, কম বয়সে উচ্চ রক্তচাপ বা ডায়াবেটিসে আক্রান্ত হওয়া, ধূমপানের অভ্যাস, মানসিক চাপ অল্প বয়সে হার্ট অ্যাটাকের ঝুঁকি বাড়াচ্ছে। অস্বাস্থ্যকর খাবারে আসক্তি, কায়িক পরিশ্রম একেবারেই না করা, রাত জাগা, মাদকাসক্তি ইত্যাদি তরুণ প্রজন্মের হার্ট অ্যাটাকের ঝুঁকি বাড়ায়।মনে রাখবেন, আপনার বয়সেই অনেক নারী-পুরুষ হার্ট অ্যাটাকের কারণে আকস্মিক মৃত্যুর শিকার হয়েছেন। তাই গোড়া থেকেই সচেতন হোন, নিজের যত্ন নিতে শিখুন, সুশৃঙ্খল জীবনযাপনে সচেষ্ট হোন।: আগে যা-ই করে থাকুন না কেন, ধূমপানকে চিরতরে না বলে ফেলুন।: পেটের মেদ বাড়তে দেবেন না। এশীয় পুরুষদের জন্য সঠিক ভুঁড়ির মাপ হচ্ছে ৯০ সেন্টিমিটার, আর এশীয় নারীদের জন্য ৮০ সেন্টিমিটার। এর বেশি হলেই ঝুঁকি বাড়ে। উচ্চতা অনুযায়ী ওজন ঠিক রাখুন। বাড়তি মেদ ঝেড়ে ফেলতে সচেষ্ট হোন।: যত ব্যস্ততাই থাকুক, প্রতিদিন ২৫ থেকে ৩০ মিনিট হাঁটা, ব্যায়াম, সাঁতার, জগিং, সাইকেল চালানো বা খেলাধুলা করার অভ্যাস গড়ে তুলুন। এর বাইরেও যথাসম্ভব কায়িক শ্রমের জন্য বাগান করুন, নিকট দূরত্বে হেঁটে যাওয়া-আসা করুন, লিফট ব্যবহার না করে সিঁড়ি ব্যবহার করুন, সন্তানদের সঙ্গে খেলাধুলা করুন, বাড়ির বিভিন্ন কাজে সাহায্য করুন। অফিস থেকে ফিরেই টেলিভিশন বা কম্পিউটার নিয়ে বসবেন না।: বাড়তি লবণ বাদ দিন। সঙ্গে বাদ দিন অতিরিক্ত তেল-চর্বিসমৃদ্ধ খাবার, ফাস্টফুড, গরু-খাসির মাংস, কোমল পানীয় ইত্যাদি। প্রচুর সবজি, ফলমূল, মাছ, দুধ খান।: নিয়মিত রক্তচাপ মাপুন। বছরে একবার রক্তের শর্করা ও চর্বি মেপে দেখুন। প্রয়োজনে চিকিৎসকের পরামর্শ নিন।: রাত জেগে কাজ করবেন না। সুস্থ হার্টের জন্য প্রতিদিন অন্তত সাত ঘণ্টার নিরবচ্ছিন্ন ঘুম চাই। অতিরিক্ত কাজের চাপ নেবেন না। মাঝে মাঝে কাজ থেকে ছুটি নিয়ে পরিবার ও বন্ধুদের সময় দিন।ডা. শরদিন্দু শেখর রায় হৃদরোগ বিশেষজ্ঞ, জাতীয় হৃদরোগ ইনস্টিটিউট ও হাসপাতালইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "দুর্নীতিবিরোধী অভিযানের অংশ হিসেবে প্রায় ৫৫ লাখ ডলার মূল্যমানের বিলাসবহুল যানবাহন ধ্বংস করেছেন ফিলিপাইনের প্রেসিডেন্ট রদ্রিগো দুতের্তে। এসব যানবাহনের মধ্যে আছে চার চাকার গাড়ি ও মোটরসাইকেল। গত সোমবার এই যানবাহন ধ্বংস করা হয়। এ সময় প্রেসিডেন্ট দুতার্তে নিজে উপস্থিত ছিলেন।সংবাদমাধ্যম সিএনএনের খবরে বলা হয়েছে, মোট ৭৬টি গাড়ি ও মোটরসাইকেল সোমবার ধ্বংস করা হয়েছে। এ ঘটনার একটি ভিডিওচিত্র ফিলিপাইনের সরকার প্রকাশ করেছে। তাতে দেখা গেছে, সারি সারি সাজানো বিলাসবহুল গাড়ি ও মোটরসাইকেলগুলো ঘুরে দেখছেন প্রেসিডেন্ট রদ্রিগো দুতার্তে। এরপর সেগুলোর ওপর উঠিয়ে দেওয়া হয় বুলডোজার।বিলাসবহুল গাড়িগুলোর মধ্যে ছিল ল্যাম্বোরগিনি, মার্সিডিজ-বেঞ্জ এবং পোরশের মতো বিশ্বখ্যাত ব্র্যান্ডের গাড়ি। ফিলিপাইনের সরকারের এক বিবৃতিতে বলা হয়েছে, এই গাড়িগুলো চোরাচালান করে আনা হয়েছিল। এভাবে আনা মোট ৮০০ গাড়ি ফিলিপাইনে ধরা পড়েছে। এগুলোর ৭৬টি সোমবার ধ্বংস করা হয়েছে।তবে ফিলিপাইনে আয়োজন করে বিলাসবহুল যানবাহন ধ্বংসের ঘটনাই এবারই প্রথম নয়। এর আগেও প্রেসিডেন্ট দুতার্তে এ কাজ করেছেন। গত ফেব্রুয়ারিতে তিনি ৩০টি বিলাসবহুল গাড়ি ধ্বংসের নির্দেশ দিয়েছিলেন। দুতার্তের যুক্তি, এসব গাড়ি নিলামে বিক্রি করা হলে তা ফের অপরাধী চক্রের হাতে চলে যেতে পারে।দুর্নীতির বিরুদ্ধে লড়াইয়ের ডাক দিয়েই ফিলিপাইনে ২০১৬ সালের নির্বাচনে জয়ী হয়েছিলেন রদ্রিগো দুতার্তে। এরপর তাঁর নির্দেশে দেশটিতে মাদকের বিরুদ্ধে ‘যুদ্ধ’ চালানো হয়। এ ঘটনায় ব্যাপক বিতর্কিত হন দুতার্তে।মানবাধিকার সংস্থাগুলো দুতার্তের বিরুদ্ধে সরব থাকলেও পাত্তাই দিচ্ছেন না তিনি। সম্প্রতি দেশটির কংগ্রেসে দেওয়া এক ভাষণে তিনি বলেন, ‘আপনাদের চিন্তা হলো মানবাধিকার নিয়ে, আমার হলো মানুষের জীবন নিয়ে।’মানবাধিকার সংস্থাগুলোর অভিযোগ, দুতার্তের নির্দেশে ফিলিপাইনের পুলিশ শুধু মাদক ব্যবসায়ীদের হত্যা করেই ক্ষান্ত হচ্ছে না। একই সঙ্গে মাদকাসক্তদেরও হত্যা করা হচ্ছে। এতে করে দেশটির হাজার হাজার মানুষ নিহত হয়েছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "মেয়েকে নিয়ে মায়ের এক স্বপ্ন ছিল। কিন্তু স্বপ্ন তো কত ধরনেরই থাকে। সব কি আর পূরণ হয়? অবশ্য বিমানবালা পূজা সেদিক থেকে ভাগ্যবতী। মেয়েকে নিয়ে তাঁর একটি স্বপ্ন পূর্ণ হয়েছে। পূজা চেয়েছিলেন, বিমানবালা হিসেবে তাঁর শেষ ফ্লাইটে যেন উড়োজাহাজের চালকের আসনে থাকে মেয়ে আশ্রিতা। ঠিক তাই হয়েছে!বিবিসির খবরে বলা হয়েছে, পূজা প্রায় ৩৮ বছর ধরে এয়ার ইন্ডিয়ার কেবিন ক্রু হিসেবে কাজ করছেন। সম্প্রতি ছিল বিমানবালা হিসেবে তাঁর কর্মজীবনের শেষ ফ্লাইট। তাঁর স্বপ্ন ছিল, শেষ ফ্লাইটে চালক হিসেবে পাবেন নিজের মেয়েকে।পূজার মেয়ের নাম আশ্রিতা চিনচানকার। তিনি বিবিসিকে বলেন, ‘আমি খুবই খুশি। খুশি কারণ, মানুষ আবেগের সঙ্গে নিজেকে সংযুক্ত করতে পারে বলে।’ আশ্রিতা প্রথমে এক টুইট বার্তায় লিখেছিলেন, ‘এমন একটি ফ্লাইট চালাতে পেরে খুব সুখী ও সম্মানিত বোধ করছি। কারণ আমাকে পাইলট বানানো মায়ের স্বপ্ন ছিল এবং এয়ার ইন্ডিয়ায় নিজের শেষ ফ্লাইটে চালকের আসনে আমাকে দেখতে চেয়েছিলেন তিনি। ৩৮ বছর সেবা দেওয়ার পর তিনি অবসর নিচ্ছেন। আমি এখন তাঁর উত্তরসূরি হচ্ছি।’ভারতীয় সংবাদমাধ্যম এনডিটিভির খবরে বলা হয়েছে, গত সোমবার এই টুইট করেন আশ্রিতা। কিছুক্ষণের মধ্যেই এটি ব্যাপকভাবে ছড়িয়ে পড়ে। প্রায় হাজার পাঁচেক লাইক পড়েছে এই পোস্টে। রিটুইট হয়েছে ৬৫০ বার। \nএদিকে মায়ের প্রতি শ্রদ্ধা জানিয়ে একটি ভিডিওচিত্রও পোস্ট করেছেন আশ্রিতা। তাতে দেখা গেছে, শেষ ফ্লাইটে যাত্রী ও সহকর্মীদের শুভেচ্ছায় সিক্ত হচ্ছেন তাঁর মা পূজা। অন্যদিকে এ ঘটনায় এয়ার ইন্ডিয়া কর্তৃপক্ষও পূজার প্রতি কৃতজ্ঞতা জানিয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "বিশ্বের কয়েকটি দেশের অংশগ্রহণে একটি আন্তর্জাতিক সামরিক মহড়ার আয়োজন করেছে চীন। রোববার থেকে দেশটির জিনজিয়াং প্রদেশের করলায় শুরু হওয়া এ মহড়া চলবে ১১ আগস্ট পর্যন্ত। একই সঙ্গে উপকূলবর্তী ফুজিয়ান প্রদেশেও চলছে নৌবাহিনীর মহড়া। আর এ মহড়ার পেছনের উদ্দেশ্য হলো নিজেদের দ্রুত সম্প্রসারণশীল অস্ত্রের বাজার বৃদ্ধি।সিএনএন ও গ্লোবাল টাইমসের খবরে বলা হয়েছে, ইন্টারন্যাশনাল আর্মি গেমস (আইএজি) নামের এ মহড়ায় অংশ নিচ্ছে চীন, বেলারুশ, মিসর, ইরান, কাজাখস্তান, রাশিয়া, বাংলাদেশ, পাকিস্তান, উজবেকিস্তান, ভেনেজুয়েলা ও জিম্বাবুয়ে। আর্মেনিয়া আর ভারত পর্যবেক্ষক পাঠিয়েছে। মহড়ায় অংশ নিচ্ছে মূলত চীনা ও রুশ অস্ত্রের ব্যবহারকারী। ব্যবহারকারী দেশগুলো কেনার আগে মহড়ায় বিভিন্ন অস্ত্র ব্যবহার করে দেখার সুযোগ পাচ্ছে।বিশ্বের শীর্ষ অস্ত্র রপ্তানিকারক দেশগুলোর একটি হতে চায় শক্তিধর চীন। বাড়াতে চায় প্রভাব-প্রতিপত্তি। এ জন্য দেশটি তাদের অস্ত্র ও সামরিক সরঞ্জাম বিক্রি বাড়াতে বড় ধরনের আন্তর্জাতিক সামরিক প্রতিযোগিতাকে ব্যবহার করছে। অস্ত্র বিপণন ও বিজ্ঞাপনের জন্য দেশটি সামরিক মহড়ার পথ বেছে নিয়েছে।চীনের পশ্চিমাঞ্চলীয় প্রদেশ জিনজিয়াংয়ের প্রত্যন্ত অঞ্চলে শুরু হওয়া আন্তর্জাতিক সামরিক মহড়ার বেশির ভাগ ক্ষেত্রে চীনের সামরিক সরঞ্জামের প্রদর্শনী হচ্ছে। ফুজিয়ানে পৃথক মহড়ার উদ্দেশ্যও সারা বিশ্বের সামরিক শক্তিকে সেখানে জড়ো করা।যুক্তরাজ্যর দ্য ইকোনমিস্ট ইন্টেলিজেন্স ইউনিটের বিশ্লেষক নিক মারো বলেন, এ মহড়া চীনের জন্য একটি বড় সুযোগ। এ মহড়া তাদের সেনাবাহিনীর বিশ্বে প্রবেশে সহায়তা করতে পারে। বিশ্বের কাছে নিজেদের সামরিক সক্ষমতা তুলে ধরার ফলে তারা বাণিজ্যিক সুবিধাও পাবে।সুইডেনভিত্তিক সামরিক গবেষণা প্রতিষ্ঠান স্টকহোম ইন্টারন্যাশনাল পিস রিসার্চ ইনস্টিটিউটের তথ্যমতে, বিশ্বের অন্যতম অস্ত্র রপ্তানিকারক দেশ হলেও যুক্তরাষ্ট্র, রাশিয়া, ফ্রান্স ও জার্মানির থেকে পিছিয়ে রয়েছে চীন। ২০০৮ থেকে ২০১৭ সাল পর্যন্ত চীন বিদেশি সরকারের কাছে অস্ত্র বিক্রি করেছে ১৪ বিলিয়ন মার্কিন ডলারের বেশি। পাকিস্তান, বাংলাদেশসহ চীনের শীর্ষ সামরিক সরঞ্জাম ক্রেতা দেশগুলো এই মহড়ায় অংশ নিচ্ছে। চীন থেকে অস্ত্র ক্রয়ের দিক দিয়ে ইরান ও মিয়ানমারও শীর্ষে রয়েছে।পিপলস লিবারেশন আর্মির ওয়েবসাইটে এক নিবন্ধে চীনের সামরিক বিশেষজ্ঞ সং জংপিং বলেন, এ মহড়াগুলো ‘সামরিক পণ্যগুলোর জন্য বিপণন ও বিজ্ঞাপন প্রদর্শন’।পিপলস লিবারেশন আর্মির মুখপাত্র কর্নেল লিয়াও ইয়ানলিং বলেন, চীন থেকে ৩৫৮ জনের দল অংশ নিচ্ছেন এ মহড়ায়।পাকিস্তান এর পরে চীনে আরও একটি মহড়ায় অংশ নেবে। দেশটি চীনের কাছ থেকে অস্ত্র কেনা বাড়িয়েছে। জিনজিয়াংয়ে স্থল ও বিমান মহড়ায় অংশ নেবে পারমাণবিক শক্তিধর ও চীনের শীর্ষ অস্ত্র ক্রেতা দেশ পাকিস্তান। ক্ষেপণাস্ত্র, জেট ফাইটার বিমান কিনেছে দেশটি।ভেনেজুয়েলা আগের বছরে জাহাজবিধ্বংসী ক্ষেপণাস্ত্র কিনেছে। ফুজিয়ানে চলমান নৌবাহিনীর মহড়াও অংশ নেবে নিকোলা মাদুরোর দেশ।মহড়ার উদ্বোধনী দিনে রাশিয়া ও চীনের ট্যাংক দেখানো হয়। রকেট লাঞ্চার, হেলিকপ্টারও প্রদর্শন করা হয়।প্রধান ক্রেতারা চীনের সামরিক মহড়ার বিষয়ে দেশটির সেনাবাহিনী পিপলস লিবারেশন আর্মির ওয়েবসাইটে একটি নিবন্ধ প্রকাশিত হয়েছে। সেখানে চীনের সামরিক বিশেষজ্ঞ সং ঝংপিং বলেন, সামরিক শিল্পপণ্যের বাজারজাতকরণ ও বিজ্ঞাপন প্রদর্শনের জন্য এসব মহড়া।যুক্তরাষ্ট্রভিত্তিক থিঙ্কট্যাংক প্রতিষ্ঠান সেন্টার ফর স্ট্র্যাটেজিক অ্যান্ড ইন্টারন্যাশনাল স্টাডিজের চায়না পাওয়ার প্রজেক্টের প্রতিবেদনের মতে, চীনের বিক্রি করা সামরিক সরঞ্জামের মধ্যে পারমাণবিক ক্ষেপণাস্ত্রের উপস্থিতি শনাক্ত ব্যবস্থা ও যৌথভাবে তৈরি করা জেএফ-১৭ যুদ্ধবিমান রয়েছে।২০১৭ সালে চীন থেকে বেশ কিছু (প্রকাশ করা হয়নি) সি-৮০২ জাহাজবিধ্বংসী ক্ষেপণাস্ত্র কেনে ভেনেজুয়েলা। দেশটি ফুজিয়ানের সামরিক নৌমহড়ায় অংশ নেবে।এই রকম মহড়ার প্রধান আয়োজক রাশিয়া। তবে সহ-আয়োজক হিসেবে চীনের ভূমিকাও অনেক। এ রকম মহড়ার বেশির ভাগ রাশিয়ায় এবং কিছু চীন ও কাজাখস্তানে অনুষ্ঠিত হবে। পরে কাজাখস্তান, বেলারুশ, ইরান, আজারবাইজান ও আর্মেনিয়ায়ও একবার করে এই মহড়া অনুষ্ঠিত হবে।সিঙ্গাপুরের এ রাজারাথনাম স্কুল অব ইন্টারন্যাশনাল স্টাডিজের সামরিক অধ্যয়নের অধ্যাপক মাইকেল রাস্কা বলেন, (অন্য দেশকে) কৌশলগত নির্ভরশীলতা তৈরি করতে অস্ত্র রপ্তানিকে চীন তাদের পররাষ্ট্রনীতির অস্ত্র হিসেবে ব্যবহার করছে। এর উদাহরণ, অস্ত্র ও সামরিক সরঞ্জাম বিক্রি করে মিয়ানমার ও বাংলাদেশের মতো এশিয়ার দেশগুলোতে চীন তাদের প্রভাব-প্রতিপত্তি বাড়িয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "technology",
        "article": "আইনপ্রণেতাদের আপত্তির মুখেও অনলাইনে ছড়িয়ে পড়েছে থ্রিডি প্রিন্টারে তৈরি বন্দুকের নকশা। নকশাগুলো প্রকাশ করা যাবে কি না, তা নিয়ে মার্কিন বিচার বিভাগের আদেশ জারি হওয়ার কথা ছিল আজ বুধবার। তবে গত শুক্রবারেই অন্তত নয় ধরনের বন্দুকের নকশা প্রকাশ করে ‘ডিফেন্স ডিস্ট্রিবিউটেড’ নামের ওয়েবসাইট। এরপর সোমবারে দেশটির বিভিন্ন রাজ্যে তা বন্ধের আবেদন করা হয়।বিতর্কের শুরু ২০১৩ সালে। সে সময়ে কডি উইলসন নামের এক মার্কিন ব্যক্তি প্রথম থ্রিডি প্রিন্টারে বন্দুক তৈরি করে দেখান। তাঁর নকশায় কীভাবে বন্দুক তৈরি করা যাবে, তার নির্দেশনা প্রকাশ করা হয় ডিফেন্স ডিস্ট্রিবিউটেড ওয়েবসাইটে। সে ফাইল কয়েক লাখবার নামানো হয়েছিল বলে জানা যায়। ওয়েবসাইট থেকে নকশাটি সরিয়ে নিতে আদেশ জারি করে মার্কিন স্বরাষ্ট্র মন্ত্রণালয়। ওদিকে ডিফেন্স ডিস্ট্রিবিউটেড জোট বাঁধে সেকেন্ড অ্যামেন্ডমেন্ট ফাউন্ডেশনের সঙ্গে। সংগঠনটি ব্যক্তিগত সংগ্রহে বন্দুক রাখার অধিকার নিয়ে কাজ করে। পরবর্তী চার বছর ধরে চলে আইনি লড়াই।গত মাসে সব পক্ষকে অবাক করে দিয়ে মার্কিন বিচার বিভাগ জানায়, মার্কিন নাগরিকেরা এই বন্দুকের কারিগরি দিকগুলো দেখতে এবং আলোচনা ও ব্যবহার করতে পারবে। এতে আইনপ্রণেতারা ক্ষুব্ধ হন। ওয়াশিংটন রাজ্যের অ্যাটর্নি জেনারেল বব ফার্গুসন ঘোষণা দেন, থ্রিডি প্রিন্টারে তৈরিযোগ্য বন্দুকের অবৈধ উৎপাদন বন্ধে আট মার্কিন রাজ্যের পক্ষে তিনি স্বরাষ্ট্র মন্ত্রণালয়ের বিরুদ্ধে মামলা করবেন। এক বিবৃতিতে ফার্গুসন বলেন, ওয়েবসাইট থেকে নামিয়ে ব্যবহারের যোগ্য এই বন্দুকগুলো অনিবন্ধিত এবং মেটাল ডিটেক্টরেও শনাক্ত করা কঠিন। তা ছাড়া বয়স, মানসিক অবস্থা কিংবা অপরাধের ইতিহাস যা-ই হোক না কেন, যে কেউ ব্যবহার করতে পারে। সূত্র: বিবিসি ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সুনামগঞ্জ জেলার তাহেরপুরের গোলাবাড়ি গ্রাম। সেখানকার হাওর বিলাস হোটেলে দুপুরের খাবার খেয়ে নৌকাযোগে ছুটলাম টাঙ্গুয়ার হাওরের রউয়া বিলের দিকে। খানিকটা এগোনোর পর দেখলাম, একটি মাইজলা বক মাছের জন্য স্থির দৃষ্টিতে পানিতে তাকিয়ে আছে। দুর্লভ সেই বকটির ছবি তোলার সময় ওর প্রায় ১০ মিটার পেছনে তিনটি হাঁস ক্যামেরার ফ্রেমে ধরা পড়ল। নৌকা কাছাকাছি যেতেই ওরা উড়ে গেল। আরেকটু পর ছড়িয়ে-ছিটিয়ে থাকা আরও ১৫-২০টি হাঁসের দেখা মিলল।রউয়া বিল থেকে চটাইন্না খাল দিয়ে উত্তর-পশ্চিমের চটাইন্না বিলে গিয়ে একটি কান্দায় (উঁচু জায়গা) নামলাম। এটি পার হয়ে সামনে যেতেই হঠাৎ রউয়া বিলে দেখা সেই হাঁসের বিশাল একটি ঝাঁক উড়াল দিল।টাঙ্গুয়ার হাওরে দেখা হাঁসগুলো পরিযায়ী পাখি নাইরলি হাঁস। জিরিয়া হাঁস, ইটাপেরি হাঁস বা গাঙ রৈব নামেও পরিচিত। ইংরেজি নাম গারগেনি (Garganey) বা ব্লু-উইঙ্গড টিল (Blue-winged Teal)।নাইরলি হাঁসের গড় ওজন ৩০০-৪০০ গ্রাম। প্রজননকালে হাঁসা, হাঁসির পালকের রঙে পার্থক্য দেখা যায়। হাঁসার গাঢ় বাদামি মাথার চাঁদি হয় কালো। চোখের ওপর থাকে সাদা চওড়া ভ্রুরেখা। মুখ ও ঘাড়-গলা হয় গাঢ় বাদামি। পিঠ, পেটের নিম্নাংশ ও লেজের তলা বাদামি এবং তাতে থাকে কালো কালো বুটি। সাদাটে পেটের দুপাশে ছোট ছোট রুপালি দাগ। ডানার ওপরটা ধূসর।হাঁসির পালক বাদামি ও তাতে গাঢ় বুটির মতো থাকে। কিন্তু ভ্রুরেখা অস্পষ্ট। হাঁসা-হাঁসি নির্বিশেষে চোখ ঘন বাদামি ও চঞ্চু কালচে-বাদামি। প্রজনন মৌসুম ছাড়া অন্য সময় হাঁসা ও হাঁসি দেখতে একই রকম, শুধু ডানার পালকে কিছুটা পার্থক্য থাকে।নাইরলি হাঁস বহুল দৃশ্যমান পরিযায়ী পাখি। মাঝারি থেকে বড় দলে বিচরণ করে। জলজ উদ্ভিদের বিচি, পাতা প্রিয় খাবার। তবে কদাচিৎ কীটপতঙ্গ ও এদের শূককীট এবং খোলকি প্রাণী, যেমন চিংড়ি ও কাঁকড়া ইত্যাদি খায়।নাইরলি হাঁসের প্রজননকাল এপ্রিল-মে। এ সময় এরা মূল আবাস ইউরোপ ও সাইবেরিয়ার তুন্দ্রা অঞ্চলে মাটিতে তৃণলতার ওপর বাসা বানায়। হালকা পীতাভ রঙের ৮-১২টি ডিম পাড়ে। ডিম ফোটে ২১-২৩ দিনে। বাচ্চাদের পালক গজায় ৩৫-৪৯ দিনে। এরপর নীল আকাশে স্বপ্নের ডানা মেলে তারা। এদের আয়ুষ্কাল ছয় থেকে সাড়ে ছয় বছর।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বেপরোয়াভাবে গাড়ি চালানোর দৌরাত্ম্য বন্ধ করতে সরকার বদ্ধপরিকর বলে মন্তব্য করেছেন আওয়ামী লীগের প্রচার ও প্রকাশনা সম্পাদক হাছান মাহমুদ। বাসচাপায় দুই শিক্ষার্থী নিহত হওয়ার পরই নৌপরিবহনমন্ত্রী শাজাহান খানের বক্তব্য একান্ত তাঁর নিজস্ব, এ বক্তব্যে দল এবং সরকার একমত নয় বলেও জানান তিনি। তবে ক্ষমা প্রার্থনার জন্য মন্ত্রীকে ধন্যবাদ জানান হাছান মাহমুদ।আজ বুধবার জাতীয় প্রেসক্লাবের কনফারেন্স লাউঞ্জে বাংলাদেশ স্বাধীনতা পরিষদ আয়োজিত ‘জাতীয় শোক দিবস’ উপলক্ষে আলোচনা সভায় হাছান মাহমুদ এসব কথা বলেন। তিনি বলেন, ‘শিক্ষার্থীরা রাস্তায় নেমেছে। তাদের আবেগ আছে। আমাদের সরকার বেপরোয়া গাড়ি চালানোর বিপক্ষে।’আওয়ামী লীগের অন্যতম মুখপাত্র হাছান মাহমুদ বলেন, ‘দুর্ঘটনার নামে মানুষ হত্যা, আহত শিক্ষার্থীকে আবার পানিতে ফেলে দিয়ে হত্যা করা, ফুটপাতের ওপরে দাঁড়িয়ে থাকা শিক্ষার্থীর ওপর বাস তুলে দেওয়া—এটা দুর্ঘটনা নয়, হত্যাকাণ্ড। সুতরাং এগুলো বন্ধ করতে হবে।’ সরকার এ বিষয় কাজ করছে উল্লেখ করে হাছান মাহমুদ বলেন, আগামী মন্ত্রিসভার বৈঠকে সড়ক পরিবহন আইনের অনুমোদন হবে।১৫ আগস্টের কুশীলবদের বিচার করতে হবে মন্তব্য করে হাছান মাহমুদ বলেছেন, ১৯৭৫ সালের ১৫ আগস্ট জাতির পিতা বঙ্গবন্ধু শেখ মুজিবুর রহমানকে সপরিবারে হত্যাকাণ্ড ছিল গভীর ষড়যন্ত্রের অংশ। সেই কারণে যাঁরা ষড়যন্ত্রের সঙ্গে যুক্ত ছিলেন তাঁদের বিচার করতে হবে এবং জাতির সামনে তাঁদের মুখোশ উন্মোচন করতে হবে।সাবেক পরিবেশ ও বনমন্ত্রী হাছান মাহমুদ বলেন, ‘বঙ্গবন্ধুর খুনিরা কখনোই ভাবেনি তাদের এই হত্যাকাণ্ডের বিচার হবে। তারা কখনো ভাবতে পারেনি বঙ্গবন্ধু শেখ মুজিবুর রহমানের কন্যার নেতৃত্বে বাংলাদেশের মানুষ তাদের বিচার করবে এবং ফাঁসির রশিতে তাদের ঝুলতে হবে। সেই কারণে তারা দম্ভ করে বিদেশি গণমাধ্যমে সাক্ষাৎকার দিয়েছিল এবং হত্যাকারীদের মধ্যে হত্যাকাণ্ডের কৃতিত্ব নেওয়ারও প্রতিযোগিতা ছিল। ইতিহাস তাদের ক্ষমা করে নাই। যখন বঙ্গবন্ধুর হত্যার বিচার শুরু হয় তখন মুক্তিযুদ্ধের সপক্ষের শক্তির অনেকেই ভাবতে পারেনি এই বিচার সম্পন্ন হবে এবং বিচারের রায় কার্যকর হবে। শুধু বিচার হয়নি, বিচারের রায়ও কার্যকর হয়েছে এবং যারা এখনো পালিয়ে আছে, ইনশা আল্লাহ তাদেরও দেশে এনে বিচারের রায় কার্যকর করা হবে।’সাম্প্রতিক সড়ক দুর্ঘটনা সম্পর্কে নৌপরিবহনমন্ত্রী শাহজাহান খানের বক্তব্য তাঁর নিজস্ব উল্লেখ করে হাছান মাহমুদ বলেন, ‘এ বক্তব্যের সঙ্গে আমরা ও আমাদের দল কোনোভাবেই একমত নয়। তবে তাঁকে ধন্যবাদ তিনি তাঁর বক্তব্যের জন্য ক্ষমা চেয়েছেন।’আয়োজক সংগঠনের সভাপতি ওমর বিন আজিজ তামিমের সভাপতিত্বে আলোচনা সভায় উপস্থিত ছিলেন খাদ্যমন্ত্রী কামরুল ইসলাম, ঢাকা মহানগর দক্ষিণ আওয়ামী লীগের সহসভাপতি রুহুল আমিন রুহুল, আওয়ামী লীগের নেতা বলরাম পোদ্দার, মুক্তিযোদ্ধা অধ্যাপক ফজলুল হক, ইসমত কাদির গামা, আরব আমিরাত আওয়ামী লীগের সভাপতি আল মামুন সরকার, অরুণ সরকার রানা প্রমুখ। বিজ্ঞপ্তিইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "বর্ষা ঋতুর ফল আমড়া ও গাব। এ দুটি ফল অনেকের কাছে প্রিয়। আমড়া খেতে টক। আর গাব খেতে মিষ্টি স্বাদের। প্রতিদিনের শরীরের পুষ্টির চাহিদা পূরণ করে এ দুটি ফল। আমড়া আর গাবের পুষ্টিগুণ সম্পর্কে বিস্তারিত জানিয়েছেন ঢাকার বারডেম জেনারেল হাসপাতালের খাদ্য ও পুষ্টি বিভাগের প্রধান পুষ্টিবিদ শামসুন্নাহার নাহিদ।আমড়া \nআমড়া খেতে টক-মিষ্টি স্বাদের। এটি কাঁচা খাওয়ার পাশাপাশি সুস্বাদু আচার, চাটনি ও জেলি তৈরি করা যায়। অনেকে তরকারি হিসেবে রান্না করে খান। আমড়া খেলে মুখে রুচি বাড়ে। আমড়ায় জলীয় অংশ ৮৩.২, খনিজ ০.৬, লৌহ ০.৩৯, আঁশ ০.১, চর্বি ০.১, আমিষ ১.১, শর্করা ১৫, ক্যালসিয়াম ০.৫৫ শতাংশ রয়েছে। আমড়ায় প্রচুর পরিমাণ ভিটামিন সি, লোহা, ক্যালসিয়াম আর আঁশ রয়েছে। হজমে গুরুত্বপূর্ণ ভূমিকা রাখে। প্রচুর ভিটামিন সি থাকায় কারণে বিভিন্ন রোগ প্রতিরোধ ক্ষমতা বৃদ্ধি করে। এর মধ্যে ভিটামিন সি রক্ত জমাট বাঁধতে সাহায্য করে। অসুস্থ ব্যক্তিরা আমড়া খেলে মুখের স্বাদ ফিরিয়ে আসে। এতে প্রচুর পরিমাণ ক্যালসিয়াম রয়েছে। শিশুদের দৈহিক গঠনে এটি খুব দরকারি। রক্তস্বল্পতাও দূর করে।গাব\nগাব দেশের একটি পরিচিত ফল।\n\nগাবের পুষ্টি ও ঔষধি গুণ রয়েছে। পাকা ফল খুব সুস্বাদু। গাবে ৬৯.৯ মিলিলিটার পানি, ০.৮ গ্রাম খনিজ, ১.৫ গ্রাম আঁশ, ১.৪ গ্রাম আমিষ, ০.১ গ্রাম চর্বি, ৫৮ মিলিগ্রাম ক্যালসিয়াম থাকে। গাবের পাতার সেদ্ধ করা কাথ চর্মরোগ সারাতে সাহায্য করে। এই ফলের পাতা সেদ্ধ করা গরম পানি দিয়ে গার্গল করলে ঠান্ডা কাশি কমে যায়। দেশি গাবে ভেষজ চিকিৎসায় জন্য ছাল ও কাঁচা ফল ব্যবহার করে।\n\nএর থেকে পাওয়া ট্যানিন জাতীয় আঠা প্রস্তুত করা হয়। যা জালে, পশুর চামড়ায় ও নৌকায় মাখানো হয়। গাবগাছের কাঠ কালচে, ঘন ও শক্ত; \nযা ঘরবাড়ি তৈরির কাজে ব্যবহৃত হয়। গাছের পাতা ও বাকল কৃমিনাশক। কাঁচা ফল পানিতে ভিজিয়ে এর রস দিয়ে মাছ ধরার জাল পাকা করার কাজে লাগানো যায়।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "ভারতের পূর্বাঞ্চলীয় রাজ্য আসামের নাগরিক নিবন্ধন তৈরি প্রতিবেশী রাষ্ট্র বাংলাদেশের পক্ষে অপমানজনক। ভারতীয় সংসদ ভবনে দলীয় দপ্তরে বসে আজ বুধবার দুপুরে এ কথা বললেন তৃণমূল কংগ্রেসের নেত্রী ও পশ্চিমবঙ্গের মুখ্যমন্ত্রী মমতা বন্দ্যোপাধ্যায়। তিনি বলেন, বিজেপি বোঝাতে চাইছে সব বাংলাদেশিই যেন অনুপ্রবেশকারী। এটা ঠিক হচ্ছে না। বাংলাদেশ অবৈধ দেশ নয়। সন্ত্রাসবাদী দেশও নয়। নাগরিক নিবন্ধন তালিকা তৈরির বিরোধিতা করে বিজেপি-বিরোধী জনমত গঠন করতে মমতা গত সোমবার দিল্লি আসেন। গতকাল মঙ্গলবার তিনি বলেন, বিজেপি যা করছে তাতে একদিন দেশে গৃহযুদ্ধ বেঁধে যাবে। বুধবার সংসদ ভবনে সাংবাদিকদের প্রশ্নের উত্তরে তিনি বলেন, বাংলাদেশ বন্ধু দেশ। নাগরিকপঞ্জি তৈরি নিয়ে যা চলছে তাতে ওই দেশে বিরূপ প্রভাব পড়বে।  মমতা বলেন, চূড়ান্ত খসড়া নাগরিক নিবন্ধনে যে ৪০ লাখ লোকের নাম ওঠেনি, তাঁদের বেশির ভাগই বাংলাদেশ থেকে আসা মানুষ বলে যা রটনা হচ্ছে, তা মিথ্যা। বাংলাদেশ আমাদের বন্ধু। প্রতিবেশী দেশ। তাদের বিরুদ্ধে এই সব প্রচার গুরুতর সমস্যা সৃষ্টি করবে। তিনি বলেন, সামান্য কিছু মানুষ অনুপ্রবেশকারী হলেও হতে পারেন। কিন্তু অনুপ্রবেশ রোখার দায় কার? সীমান্ত রক্ষীবাহিনীর। সেই বাহিনী যা বিএসএফ নামে পরিচিত, তারা তো কেন্দ্রের অধীন? কেন্দ্রকে হুঁশিয়ার করে মমতা বলেন, ‘বাংলাদেশের নাম করে লাখ লাখ বাঙালিকে আসাম থেকে বিতাড়ন করা ঠিক নয়। আমরা দুই বাংলার মানুষ এক ভাষায় কথা বলি। এটাই কি অপরাধ? আমি বাংলাদেশকে ভালোবাসি। এভাবে ওদের কালি লেপা ঠিক নয়।’ তিনি বলেন, দেশভাগের পর পাকিস্তান থেকে বহু মানুষ ভারতে চলে এসেছেন। নেপাল থেকেও মানুষজন এসেছেন। নাগরিকপঞ্জি তৈরির নামে বিজেপি যা করছে তাতে মনে হচ্ছে, যারা তাদের ভোটার নয় তারা বিদেশি বলে চিহ্নিত হয়ে যাবে। এ জিনিস চলতে থাকলে দেশে গৃহযুদ্ধ বেঁধে যাবে। রক্তগঙ্গা বয়ে যাবে। \nরক্তগঙ্গা এখন না বইলেও উত্তেজনা যে সৃষ্টি হয়ে গেছে, বাঙালিরা যে আক্রান্ত হতে শুরু করেছেন, লোকসভায় সেই অভিযোগ এনেছেন আসামের শিলচরের কংগ্রেস সদস্য সুস্মিতা দেব। আজ সভা শুরুর কিছু সময়ের পরই আসাম-মেঘালয় সীমান্তে বাঙালিদের চিহ্নিত করে মারধর করা হচ্ছে বলে তিনি অভিযোগ করেন। ওয়েলেও নেমে আসেন। বলতে থাকেন, স্বরাষ্ট্রমন্ত্রী রাজনাথ সিং ও বিজেপির সভাপতি অমিত শাহ স্রেফ মৌখিক আশ্বাস দিচ্ছেন। অথচ তাঁদের ক্যাডাররা দাপাদাপি শুরু করে দিয়েছে। \nমমতাও এই আশঙ্কা করছেন। আগামী বছরের নির্বাচনকে মাথায় রেখে তিনি বিজেপি-বিরোধী যে জোট গড়তে উদ্যোগী, তার অনুঘটক হিসেবে বেছে নিয়েছেন খসড়া নাগরিক নিবন্ধন তালিকাকে। সেই লক্ষ্যে আজ তিনি দেখা করেন সাবেক প্রধানমন্ত্রী এইচ ডি দেবগৌড়া ও তাঁর ছেলে কর্ণাটকের মুখ্যমন্ত্রী কুমারস্বামীর সঙ্গে। সন্ধ্যায় দেখা করেন কংগ্রেসের নেত্রী সোনিয়া গান্ধী ও রাহুল গান্ধীর সঙ্গেও। গত দুদিনে কথা বলেছেন এনসিপি নেতা শারদ পাওয়ারসহ বিভিন্ন রাজনৈতিক দলের সংসদীয় নেতাদের সঙ্গে। তাঁর নির্দেশে আজ বৃহস্পতিবার দুদিনের সফরে আসাম যাচ্ছে তৃণমূল কংগ্রেসের আট সদস্যের এক প্রতিনিধিদল। প্রবীণ আইনজীবী ও বিজেপির সাবেক সদস্য রাম জেঠমালানি, সাবেক কেন্দ্রীয় অর্থমন্ত্রী ও বিজেপি নেতা যশবন্ত সিনহা এবং বিজেপির বিক্ষুব্ধ সাংসদ শত্রুঘ্ন সিনহার সঙ্গেও মমতা বৈঠক করেছেন। তাঁদের বলেছেন, ‘রাজনৈতিক স্বার্থে’ নাগরিকপঞ্জি তৈরি করার সিদ্ধান্ত যাঁরা পছন্দ করছেন না, তাঁদেরও আসামে প্রতিনিধিদল পাঠানো দরকার। বিজেপি-বিরোধী জোট গড়ার তাগিদে মমতা ১৯ জানুয়ারি কলকাতায় ব্রিগেড প্যারেড গ্রাউন্ডে জনসমাবেশের আয়োজন করেছেন। সেই সমাবেশে কংগ্রেসসহ সব বিরোধী নেতাদের যোগ দেওয়ার অনুরোধও জানিয়েছেন তিনি।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "প্রস্তাবিত সড়ক পরিবহন আইনের খসড়া আইনি যাচাই (ভেটিং) করে সড়ক পরিবহন ও সেতু মন্ত্রণালয়ে পাঠিয়েছে আইন মন্ত্রণালয়। আগামী সোমবার খসড়াটি চূড়ান্ত অনুমোদনের জন্য মন্ত্রিসভায় ওঠার কথা। আইনমন্ত্রী আনিসুল হক বলেছেন, প্রস্তাবিত আইনে দুর্ঘটনায় মৃত্যু হলে যে শাস্তির বিধান রাখা হয়েছে, তা পর্যাপ্ত। মানুষ মেরে কম শাস্তি পেয়ে কেউ চলে যেতে পারবে না। এ ছাড়া বিদেশের মতো চালকের ভুলের জন্য ১২ পয়েন্ট রাখা হয়েছে। অপরাধের সঙ্গে সঙ্গে পয়েন্ট কাটা যাবে। যদি ১২ পয়েন্টই কাটা যায়, তাহলে ওই চালক কোনো দিনই আর ড্রাইভিং লাইসেন্স পাবেন না।আজ বুধবার সচিবালয়ে সাংবাদিকদের সঙ্গে আলাপকালে আইনমন্ত্রী এ কথা বলেন। আইনের খসড়াটি গত বছরের মার্চে মন্ত্রিসভায় নীতিগত অনুমোদন দেওয়া হয়েছিল। তাতে গাড়ি চালানোর জন্য চালকের কমপক্ষে অষ্টম শ্রেণি পাস হতে হবে। আর চালকের সহযোগীদের (কন্ডাক্টর) কমপক্ষে পঞ্চম শ্রেণি পাস লাগবে। এতে দুর্ঘটনার জন্য মৃত্যু বা অন্যান্য ক্ষেত্রে আগের মতোই দণ্ডবিধি অনুযায়ী শাস্তির বিধান রাখা হয়েছে। অর্থাৎ কেউ যদি গাড়ি চালিয়ে উদ্দেশ্যপ্রণোদিতভাবে নরহত্যা করে, তাহলে ৩০২ ধারা অনুযায়ী শাস্তি দেওয়া হবে। আর মৃত্যু নয়, এমন ঘটনায় ৩০৪ ধারা অনুযায়ী সাজা দেওয়া হবে। শুধু দুর্ঘটনা হলে সর্বোচ্চ তিন বছরের কারাদণ্ড দেওয়া হবে।  \nপ্রস্তাবিত আইনে গাড়ি চালানোর সময় মোবাইল ফোন ব্যবহার করা যাবে না। ড্রাইভিং লাইসেন্স ছাড়া কেউ গাড়ি চালাতে পারবেন না। এসব অপরাধের জন্য বিভিন্ন মেয়াদে শাস্তি রাখা হয়েছে। নীতিগত অনুমোদিত খসড়া অনুযায়ী ফিটনেসবিহীন গাড়ি চালালে এক বছর কারাদণ্ড বা এক লাখ টাকা জরিমানা গুনতে হবে। আর সড়কে দুটি গাড়ি যদি পাল্লা দিয়ে (রেসিং) চালানোর সময় দুর্ঘটনা ঘটে, সে ক্ষেত্রে তিন বছরের কারাদণ্ড অথবা ২৫ লাখ টাকা জরিমানার বিধান রাখা হয়েছে। বাসে নারী, শিশু ও প্রতিবন্ধীদের সংরক্ষিত আসনে কেউ বসলে বা তাদের না বসতে দিলে এক মাসের কারাদণ্ড অথবা পাঁচ হাজার টাকা জরিমানা করার বিধান রাখা হয়েছে।\n \nসম্প্রতি ঢাকায় সড়ক দুর্ঘটনায় দুই শিক্ষার্থী নিহতের ঘটনার পর দীর্ঘদিনের আইনের খসড়ার ভেটিং শেষ করার বিষয়ে জানতে চাইলে বিষয়টিকে কাকতালীয় বললেন আইনমন্ত্রী আনিসুল হক। তিনি বলেন, তাঁর ধারণা আইনটি অনুমোদিত হলে সব অংশীজন ন্যায়বিচার পাবেন। ঢাকায় দুই শিক্ষার্থীর মৃত্যুর ঘটনায় অভিযুক্ত ব্যক্তিদের বিচার ত্বরিতগতিতে করার ব্যবস্থা নেওয়া হবে।১৯৯১ সালে সড়ক দুর্ঘটনায় নিজের স্ত্রী নিহত হওয়ার ঘটনা উল্লেখ করে আইনমন্ত্রী আনিসুল হক বলেন, সড়ক দুর্ঘটনা বা রেল দুর্ঘটনায় কেউ নিহত হলে তার পরিবারের কী অবস্থা হয়, সে বিষয়ে তাঁর অভিজ্ঞতা আছে। এ রকম ঘটনা যাতে আর না ঘটে, সে জন্য প্রধানমন্ত্রী শেখ হাসিনা ও তাঁর সরকারের যা যা উদ্যোগ গ্রহণ করা প্রয়োজন, তা করা হচ্ছে বলেও জানান তিনি।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বঙ্গবন্ধু হত্যাকাণ্ডের জন্য জিয়াউর রহমানকে অভিযুক্ত করে প্রধানমন্ত্রী শেখ হাসিনা বলেছেন, ৭১-এর পরাজিত শক্তি পরাজয়ের প্রতিশোধ নিতেই জাতির পিতাকে হত্যা করেছে। তিনি বলেন, বঙ্গবন্ধু হত্যাকাণ্ডের পর আওয়ামী লীগের সভাপতি নির্বাচিত হয়ে যখন তিনি দেশে ফেরেন, তখন ধানমন্ডির ৩২ নম্বরের বাড়িতে ঢুকতে দেওয়া হয়নি। রাস্তার ওপর বসে মা-বাবার জন্য মিলাদ পড়েছেন। \nশোকের মাস আগস্টের প্রথম দিনে ধানমন্ডি ৩২ নম্বরে বঙ্গবন্ধু স্মৃতি জাদুঘরের সামনে বাংলাদেশ কৃষক লীগ আয়োজিত স্মরণসভা ও স্বেচ্ছায় রক্তদান কর্মসূচিতে প্রধানমন্ত্রী এসব কথা বলেন।\n\nশেখ হাসিনা বলেন, যারা স্বাধীনতার চেতনায় বিশ্বাস করে না কিন্তু ঘটনাক্রমে মুক্তিযুদ্ধে অংশ নিয়েছিল, তারাই জাতির পিতার হত্যার মূল কুশীলব ছিল। \n\nপ্রধানমন্ত্রী এ সময় বিচারপতি সায়েমকে অস্ত্রের মুখে পদত্যাগে বাধ্য করে জিয়ার রাষ্ট্রক্ষমতা দখল এবং বিখ্যাত সাংবাদিক অ্যান্থনি মাসকারেনহাসের সঙ্গে সাক্ষাৎকারে হত্যার পরিকল্পনা বাস্তবায়নকারী আত্মস্বীকৃত খুনি ফারুক-রশিদের জিয়াকে মুজিব হত্যার পরিকল্পনা সম্পর্কে অবহিত করা এবং জিয়া তাঁদের এগিয়ে যাওয়ার কথা বলার প্রসঙ্গ উল্লেখ করেন। তিনি বলেন, ‘জিয়া এই খুনের সঙ্গে জড়িত ছিল বলেই পরে সে খুনিদের বিদেশি দূতাবাসে চাকরি দিয়ে পুরস্কৃত করেছে।’\n\nপ্রধানমন্ত্রী বলেন, বঙ্গবন্ধুর সব খুনির বিচার এবং অনেককে শাস্তি দেওয়া হলেও জিয়া আগেই ঘটনাচক্রে নিহত হওয়ায় তাঁকে এই হত্যার বিচারের মুখোমুখি করা যায়নি। শেখ হাসিনা বলেন, ‘জিয়ার যা পরিণতি হয়েছিল, তা তাঁর অবধারিত। তবে আমার দুঃখ একটাই যে, তার বিচারটা আমি করতে পারলাম না। তার আগেই সে মরে গেল।’ তিনি বলেন, ‘জিয়া ঘাতকদের বলেছিলেন এগিয়ে যাও, আমি আছি। খুনি মোশতাক আমাদের দলেই ছিল, তবু সে বেইমানি ও মুনাফেকি করেছিল। অথচ তিন মাসও ক্ষমতায় থাকতে পারেনি।’\n\nপ্রধানমন্ত্রী বলেন, ‘আমি দেশের মানুষের কাছে কৃতজ্ঞতা জানাই এ কারণে যে, তারা আওয়ামী লীগকে ভোট দিয়েছিল বলেই আমরা ক্ষমতায় আসতে পেরেছি। খুনিদের বিচার করে দেশকে কলঙ্কমুক্ত করতে পেরেছি।’ প্রধানমন্ত্রী বলেন, ‘আগস্ট শোকের মাস। এ মাসে আমি হারিয়েছি আমার বাবা-মাসহ পরিবারের সদস্যদের। কিন্তু জাতি হারিয়েছে দেশের অভিভাবককে। বঙ্গবন্ধু আজ বেঁচে থাকলে অনেক আগেই বাংলাদেশ উন্নত দেশে পরিণত হতো।’শেখ হাসিনা বলেন, ‘১৫ আগস্টের খুনিরা প্রতিনিয়ত আমাদের বাসায় যাতায়াত করত। বাবার কাছ থেকে নানা সুবিধা নিত। এরপরও তারা বেইমানি করেছে। তারা শুধু বঙ্গবন্ধুকে হত্যাই করেনি, এ হত্যার বিচার যাতে না হয় সে জন্য ইনডেমনিটি অধ্যাদেশও জারি করে।’প্রধানমন্ত্রী বলেন, ‘পঁচাত্তরের পর বাংলাদেশে ১৯টা ক্যু হয়েছিল। সেনাবাহিনীর বহু অফিসার, বহু সৈনিক, বিমানবাহিনীর অফিসারদের নির্বিচারে হত্যা করা হয়েছিল। মুক্তিযোদ্ধা অফিসার কেউই ছিল না। একে একে সবাইকেই মেরে ফেলা হয়। এ দেশের নির্বাচনী প্রক্রিয়া ধ্বংস করা হয়।’শেখ হাসিনা বলেন, ‘আমাকে আর রেহানাকে দেশে আসতে দেওয়া হয়নি। রেহানার পাসপোর্ট পর্যন্ত নবায়ন করে দেয়নি জিয়াউর রহমান। আওয়ামী লীগ যখন আমাকে সভাপতি নির্বাচিত করে, জোর করে আমি তখন দেশে ফিরে আসি।’ তিনি বলেন, ‘দেশে আসার পর আমাকে এই বাড়িতে (ধানমন্ডির ৩২ নম্বর) ঢুকতে দেওয়া হয়নি। এই বাড়ির গেটে তালা ছিল। এই রাস্তার ওপর বসে বাবা-মা ও ভাইবোনের জন্য মিলাদ পড়েছিলাম আওয়ামী লীগের নেতা-কর্মীসহ আমরা।’প্রধানমন্ত্রী অনুষ্ঠানে কৃষক লীগের নিয়মিত প্রকাশনা ‘কৃষকের কণ্ঠ’র আগস্ট উপলক্ষে বিশেষ সংখ্যার মোড়ক উন্মোচন করেন। অনুষ্ঠানের শুরুতে জাতির পিতাসহ ১৫ আগস্টের শহীদদের স্মরণে এক মিনিট নীরবতা পালন করা হয়।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "ক্রিস্টিয়ানো রোনালদো জুভেন্টাসে যোগ দেওয়ার পরই আলোচনাটা শুরু হয়েছিল। কবে তুরিনের মায়া কাটিয়ে চলে যাবেন গঞ্জালো হিগুয়েইন। প্রশ্নের উত্তর পেতে দুই সপ্তাহ সময় লাগল। রোনালদো ক্লাবে যোগ দেওয়ায় চলে যেতে হলো আর্জেন্টাইন ফরোয়ার্ডকে। এক মৌসুমের জন্য ধারে এসি মিলানে চলে যাচ্ছেন হিগুয়েইন।সিআর সেভেন জুভেন্টাসে যোগ দেওয়ার পর দলটির সম্ভাব্য একাদশ সাজানোর চেষ্টা করেছে বিশ্বের নানা পত্রিকা। একেকটি সংবাদমাধ্যম একেকটি ফরমেশনে দল সাজিয়েছে, রোনালদোকে কেন্দ্র করে ডান ও বাম প্রান্তে আক্রমণে কখনো ডগলাস কস্তা, কখনো মানজুকিচ কিংবা পাওলো ডিবালাকে দেখানো হয়েছে। তবে একটি ব্যাপারে প্রায় সবাই একমত ছিল। রোনালদোর সঙ্গী হিসেবে তাঁরই সাবেক সতীর্থকে কেউ রাখেননি। কারণ দিনে দিনে নম্বর নাইনে রূপ নেওয়া রোনালদোকে দলে রাখলে হিগুয়েইনকে রাখার কোনো কারণ খুঁজে পাচ্ছিলেন না কেউ।রোনালদোর উচ্চ বেতনও এর পেছনে ভূমিকা রেখেছে। ক্লাবে এর আগে সর্বোচ্চ বেতন পেতেন হিগুয়েইন। রোনালদোর কারণে নিজেদের ব্যয় হঠাৎ করেই বছরে ৬০ মিলিয়ন ইউরো বেড়ে গেছে জুভেন্টাসের। এ ব্যয় কমাতে দ্বিতীয় সর্বোচ্চ আয় করা খেলোয়াড়কে ছেড়ে দেওয়াটাই যুক্তিযুক্ত মনে হয়েছে ইতালিয়ান চ্যাম্পিয়নদের। তা ছাড়া হিগুয়েইনকে ধারে পেতেই ১৮ মিলিয়ন ইউরো দেবে মিলান। এক বছর পর এ দলবদল স্থায়ী করতে চাইলে আরও বাড়তি ৩৬ মিলিয়ন দেবে মিলান। ত্রিশোর্ধ্ব এক স্ট্রাইকারের জন্য এ অঙ্কটা ভালোই মনে হচ্ছে জুভেন্টাসের।ওদিকে এক বছর মিলান বাসের পর তুরিনে ফিরছেন লিওনার্দো বোনুচ্চি। ত্রিশোর্ধ্ব এই ডিফেন্ডারের সঙ্গে জায়গা পাল্টেছেন ২৪ বছর বয়সী ডিফেন্ডার মাত্তিয়া কালদারা। সম্ভাবনাময় এক ডিফেন্ডারকে জুভেন্টাসের এভাবে ছেড়ে দেওয়ার অর্থ একটাই। রোনালদোকে একটি অভিজ্ঞতাসম্পন্ন দল এনে গড়ে দেওয়া, যে দল চ্যাম্পিয়নস লিগ জেতার ক্ষমতা রাখে। ২২ বছরের হাহাকার যে জমে আছে জুভেন্টাসের এ ট্রফি নিয়ে। আর ইউরোপের ক্লাব সেরা প্রতিযোগিতায় হিগুয়েইনের বাজে পারফরম্যান্স তো আর কেউ ভোলেননি!ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "স্বাস্থ্য ও পরিবারকল্যাণমন্ত্রী এবং আওয়ামী লীগের সভাপতিমণ্ডলীর সদস্য মোহাম্মদ নাসিম বলেছেন, বাসচাপায় দুই শিক্ষার্থী নিহতের ঘটনায় দোষী চালককে অবশ্যই শাস্তি পেতে হবে। শিক্ষার্থীদের আন্দোলন প্রসঙ্গে তিনি বলেছেন, একটি অন্যায়কে আরেকটি অন্যায় দিয়ে প্রতিবাদ করা যায় না। \nস্বাস্থ্যমন্ত্রী বুধবার রাজধানীর ফার্মগেটে কৃষিবিদ ইনস্টিটিউশন মিলনায়তনে বিশ্ব মাতৃদুগ্ধ সপ্তাহের উদ্বোধনী অনুষ্ঠানে প্রধান অতিথির বক্তব্যে এসব কথা বলেন।\n\nমোহাম্মদ নাসিম বলেন, ‘যারা নিরপরাধ ফুলের মতো শিশুদের ওপর বাস চালিয়ে দিয়েছে, আমি তাদের প্রতি ঘৃণা এবং অপরাধীদের বিচারের দাবি জানাই। এই অপরাধীরা অবশ্যই শাস্তি পাবে, কারণ কেউ আইনের ঊর্ধ্বে নয়।’\n\nদোষীদের বিচারের দাবিতে আন্দোলনরত শিক্ষার্থীদের থামাতে অভিভাবকদের প্রতি বিশেষ অনুরোধ জানিয়ে মোহাম্মদ নাসিম বলেন, ‘আমি অভিভাবকদের উদ্দেশে বলছি, দয়া করে আপনারা আপনাদের সন্তানদের আর রাস্তায় পাঠাবেন না। এতে আপনারাসহ সারা দেশবাসী ক্ষতিগ্রস্ত হচ্ছে। আপনারাই আপনাদের বাচ্চাদের নিয়ে স্কুলে যেতে পারছেন না। একটি অন্যায়কে আরেকটি অন্যায় দিয়ে প্রতিবাদ করা যায় না।’ তিনি বলেন, ‘বাস দুর্ঘটনায় হতাহতের ঘটনায় ঘৃণা ও ধিক্কার জানাই। এমন ঘটনা কেউ সমর্থন করে না। এটি নিঃসন্দেহে বড় অপরাধ। কিন্তু এটাও বুঝতে হবে যে দুর্ঘটনা ঘটার পর থেকেই সময়ক্ষেপণ না করে জড়িত লোকজনেদের বিরুদ্ধে প্রয়োজনীয় ব্যবস্থা গ্রহণ করে চলেছে সরকার। স্বল্প সময়ের মধ্যে আসামিদের গ্রেপ্তার করে বিচারের আওতায় আনা হয়েছে।’স্বাস্থ্য সচিব (স্বাস্থ্যসেবা বিভাগ) মো. সিরাজুল হক খানের সভাপতিত্বে অনুষ্ঠানে বক্তব্য দেন স্বাস্থ্য শিক্ষা ও পরিবারকল্যাণ বিভাগের সচিব জি এম সালেহ উদ্দিন, স্বাস্থ্য অধিদপ্তরের অতিরিক্ত মহাপরিচালক এনায়েতুর রহমান, বাংলাদেশ ব্রেস্ট ফিডিং ফাউন্ডেশনের চেয়ারম্যান এস কে রায় প্রমুখ।শিশুদের বুকের দুধ খাওয়ানোর আহ্বান জানিয়ে স্বাস্থ্যমন্ত্রী বলেন, শিশুকে মায়ের বুকের দুধ খাওয়ানোর হারের দিক দিয়েও পিছিয়ে নেই বাংলাদেশ। দুই বছর বয়স পর্যন্ত মায়ের বুকের দুধ পান করা শিশুর সংখ্যা বেড়ে ৮৭ দশমিক ৩ শতাংশে পৌঁছেছে। এ ক্ষেত্রে বাংলাদেশের অবস্থান তৃতীয়। প্রথম ও দ্বিতীয় স্থানে থাকা শ্রীলঙ্কা ও কিউবায় এই হার যথাক্রমে ৮৮ ও সাড়ে ৮৭ শতাংশ।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "গাজীপুরের চান্দনা চৌরাস্তা থেকে তিনটি সড়কে প্রতিদিন দুই শতাধিক লেগুনা চলাচল করে, যার বেশির ভাগই ফিটনেসবিহীন ও ঝুঁকিপূর্ণ। লেগুনার অধিকাংশ চালক শিশু। প্রায় প্রতিদিনই এসব লেগুনা ছোট-বড় দুর্ঘটনার শিকার হচ্ছে।চান্দনা চৌরাস্তা এলাকায় চলাচল করা যাত্রীরা বলেন, লেগুনার মালিকেরা টাকা বাঁচানোর জন্য কম বয়সের চালক দিয়ে গাড়ি চালাচ্ছেন। বেশির ভাগ লেগুনা ফিটনেসবিহীন ৩০ থেকে ৩৫ বছর পুরোনো মাইক্রোবাস কেটে তৈরি করা হয়েছে।এলাকাবাসী ও হাইওয়ে পুলিশ সূত্রে জানা গেছে, গাজীপুরের চান্দনা চৌরাস্তা থেকে কালিয়াকৈর উপজেলার চন্দ্রা, শ্রীপুরের মাওনা পর্যন্ত এবং জয়দেবপুর শহর পর্যন্ত চলাচল করে এই লেগুনাগুলো। চান্দনা চৌরাস্তা মোড়ে তিনটি স্ট্যান্ডে দুই শতাধিক লেগুনা রয়েছে। নির্ধারিত কোনো স্থান না থাকায় চান্দনা চৌরাস্তা এলাকায় মহাসড়কের ওপরই থামিয়ে লেগুনার যাত্রী ওঠানো-নামানো হয়।গতকাল মঙ্গলবার সরেজমিনে দেখা যায়, অধিকাংশ লেগুনার চালক ও সহযোগীর বয়স ১০ থেকে ১৫ বছর। এসব শিশু পাঁচ-ছয় মাস পেরোলেই চালকের আসনে বসে পড়ে। পর্যায়ক্রমে এ শিশুরাই কম টাকা বেতন নিয়ে নিয়মিত লেগুনা চালাতে শুরু করে। ঢাকা-ময়মনসিংহ মহাসড়ক এবং ঢাকা-টাঙ্গাইল মহাসড়কে প্রায় প্রতিদিনই ছোট-বড় দুর্ঘটনা ঘটছে এসব অদক্ষ শিশু-কিশোর চালকদের জন্য।গাজীপুর হাইওয়ে পুলিশ সূত্র জানায়, লেগুনা বন্ধ করে দেওয়ার উদ্যোগ নিলে নানা প্রতিকূলতার জন্য তারা সেটা সফল হতে পারেনি। এ ছাড়া পর্যাপ্ত গাড়ি না থাকায় গাজীপুরে পুলিশ সদস্যরা মাঝেমধ্যে টহল ও যাতায়াতের জন্য এই লেগুনাগুলো ব্যবহার করেন। ফলে অবৈধ লেগুনার বিরুদ্ধে ব্যবস্থা নিতে খুব একটা আগ্রহী নয় তারা।সকাল নয়টা থেকে বেলা আড়াইটা পর্যন্ত চান্দনা চৌরাস্তা এলাকায় অবস্থান করে দেখা গেছে, টাঙ্গাইল রোডে চলাচলকারী লেগুনার অধিকাংশ চালকের বয়স ১৮ বছরের কম। এক চালক কালাম মিয়া (১৮) জানান, অনেক দিন ধরে তিনি লেগুনার হেলপার হিসেবে কাজ করছেন। একটু একটু করে চালাতে চালাতে এখন তিনি চালক হয়ে গেছেন। এখনো অবশ্য চালানোর লাইসেন্স নেই বলে জানান তিনি।চৌরাস্তা থেকে জয়দেবপুরের দিকে যাওয়ার স্ট্যান্ডে দেখা গেছে, তিনটি লেগুনার চালকের আসনে তিনটি শিশু। তাদের সহযোগীরাও শিশু। এরা সবাই পর্যায়ক্রমে যাত্রী নিয়ে গাড়ি চালিয়ে চলে যাচ্ছে।চান্দনা চৌরাস্তা এলাকার বাসিন্দা আজাদ মিয়া জানান, যাত্রীর তুলনায় বাস কম। ফলে লেগুনাতে যাতায়াত করতে হয়। আর মালিকেরা টাকা বাঁচাতে শিশু-কিশোরদের হাতে তুলে দিয়েছেন স্টিয়ারিং। এতে প্রায় প্রতিদিনই ঘটছে সড়ক দুর্ঘটনা। সড়ক দুর্ঘটনা বন্ধ করতে এসব অবৈধ যানবাহন বন্ধ করা এবং লাইসেন্স ছাড়া যারা গাড়ি চালাচ্ছে, তাদের বিরুদ্ধে ব্যবস্থা নেওয়া জরুরি।গাজীপুর হাইওয়ে পুলিশের পরিদর্শক মো. অহিদুজ্জামান জানান, মহাসড়কে সড়ক দুর্ঘটনার বড় কারণ এসব অবৈধ যাত্রীবাহী লেগুনা। লেগুনার চালকেরাও অদক্ষ, নেই কোনো লাইসেন্স। এসব অবৈধ লেগুনা এবং ব্যাটারিচালিত অটোরিকশা বন্ধ করা গেলে সড়ক দুর্ঘটনা অনেক কমে যাবে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "ঢাকা বিশ্ববিদ্যালয়ের (ঢাবি) শিক্ষার্থীদের বহন করা একটি বাস ব্রেক ফেল করে তিন শিক্ষার্থী আহত হয়েছেন। বাসটি ওই সময় বাম পাশে হেলে গিয়ে ফ্লাইওভারের পাশে লাগানো লোহার জালে ধাক্কা খায়। দরজা-জানালায় ঝুলে থাকা ছাত্রদের তিনজন এ সময় বাস থেকে ছিটকে পড়েন। এতে একজনের মাথা ফেটে গেছে, দুজন প্রাথমিক চিকিৎসা নিয়েছেন।আজ বুধবার সকালে রাজধানীর চানখাঁরপুল এলাকায় মেয়র হানিফ ফ্লাইওভার থেকে নামার সময় এ দুর্ঘটনা ঘটে। আহত তিন শিক্ষার্থী হলেন ফলিত রসায়ন বিভাগের মো. জাওয়াদ, তথ্য ও প্রযুক্তি ইনস্টিটিউটের আমিনুল ইসলাম ও ফলিত গণিত বিভাগের আজিজুর রহমান। তাঁদের মধ্যে জাওয়াদের মাথা ফেটে গেছে। তাঁকে ঢাকা মেডিকেল কলেজ হাসপাতালে ভর্তি করা হয়েছে।‘ইদ্রাকপুর’ নামের বাসটি ঢাকা বিশ্ববিদ্যালয় থেকে মুন্সিগঞ্জে যাতায়াত করে। ওই বাসে থাকা এক ছাত্রী প্রথম আলোকে বলেন, অন্যদিনের তুলনায় আজ বাসে অনেক বেশি শিক্ষার্থী ছিলেন। অনেকেই বাসের দরজায় ঝুলে ছিলেন, জানালার পাশে বসে ছিলেন। হানিফ ফ্লাইওভার থেকে নামার সময় একজন নামতে চাইলেও বাস দাঁড়াচ্ছিল না। বাসের চালক ‘ব্রেক ফেল’ হয়েছে বলতে থাকেন। এতে ঝুলে থাকা শিক্ষার্থীরা হুড়োহুড়ি করে ভেতরে ঢুকতে চান। এ সময় বাসটি বাম পাশে কাত হয়ে ফ্লাইওভারের দেয়ালে বসানো লোহার খাঁচার সঙ্গে ধাক্কা খায়। ফলে দরজা-জানালায় ঝুলতে থাকা তিন-চারজন নিচে পড়ে যান। এর পরপরই চালক বাসটি থামাতে সক্ষম হন।বাসের চালক রেজাউলের মুঠোফোনে একাধিকবার চেষ্টা করেও পাওয়া যায়নি। বিশ্ববিদ্যালয়ের পরিবহন ব্যবস্থাপক ঘটনার সত্যতা নিশ্চিত করে বলেন, ‘মুন্সিগঞ্জ থেকে আসার পথে শনির আখড়া এলাকায় বিশ্ববিদ্যালয়ের শিক্ষার্থীদের বহন করা বিআরটিসির কয়েকটি বাস চলমান আন্দোলনে আটকে যায়। ফলে সামনে থাকা এই বাসটিতে প্রায় তিন গাড়ির যাত্রী ছিল। বাসের দরজা-জানালায় অনেকেই ঝুলে ছিল। একপর্যায়ে ব্রেক ফেল করায় বাসটি একদিকে হেলে যায় বলে চালক ও সহকারীর ভাষ্য। তারপরও প্রকৃত ঘটনা জানতে প্রধান কারিগরি কর্মকর্তা আবদুল হালিমকে দায়িত্ব দেওয়া হয়েছে।’জানতে চাইলে ঢাকা বিশ্ববিদ্যালয়ের সহ-উপাচার্য (প্রশাসন) অধ্যাপক মুহাম্মদ সামাদ প্রথম আলোকে বলেন, ‘এটি একটি দুর্ঘটনা। আমরা আহতদের খোঁজ নিয়েছি। তাঁরা শঙ্কামুক্ত। তারপরও এখানে কারও ত্রুটি-বিচ্যুতি আছে কি না, তা খতিয়ে দেখা হচ্ছে। কিন্তু এর বাইরে বাসের সংখ্যা কম হওয়াটা আমাদের মূল সমস্যা। শিক্ষার্থীরা বাদুড়ঝোলা হয়ে যাতায়াত করে। সেগুলোর সমাধান কীভাবে করা যায় আমরা দেখছি।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "‘ঘুম থেকে উঠেই কলস নিয়ে ছুটি। চার-পাঁচ বাড়ি ঘুরে এক বাড়িতে পানি মেলে। কোনো দিন তা-ও পাই না। তখন ওয়াসার পানির গাড়িই ভরসা।’ বলছিলেন মিরপুর ১১, বি ব্লকের স্থায়ী বাসিন্দা মোসলেম উদ্দিন ব্যাপারী। তাঁর মতো বি ব্লকের ১ থেকে ১০ নম্বর সড়কে বাস করা প্রায় ৫০ হাজার মানুষের নিত্যদিনের সমস্যা হলো ঠিকমতো পানি না পাওয়া।এলাকাবাসীর অভিযোগ, ওয়াসার লাইনে পানির চাপ খুব কম। মোটর দিয়ে ওয়াসার মূল লাইন থেকে পাঁচ-ছয় ঘণ্টার চেষ্টায় বাসাবাড়ির রিজার্ভ ট্যাংকে পানি আসে। আর ওয়াসার কিছু অসাধু কর্মী অবৈধ সংযোগের মাধ্যমে এলাকায় পানি সরবরাহ করে বলে অভিযোগ করেছেন একাধিকজন। গতকাল মঙ্গলবার এলাকা ঘুরে দেখা যায়, বেশির ভাগ বাসাবাড়িতে পানি নেই। যেখানে অল্পস্বল্প পানি আসছে তা ময়লা ও দুর্গন্ধযুক্ত। ওয়াসার দুজন ঠিকা শ্রমিক (অস্থায়ী) আবুল হাসেম ও জোবেদ আলী ওয়াসার পানির লাইন পরীক্ষা করছিলেন। তাঁরা ৬ নম্বর সড়কের ২ নম্বর বাসার সামনে নালার ঢাকনা তুলতেই চোখে পড়ল নীল রঙের ছয়টি পানির লাইন। স্থানীয় ব্যক্তিরা জানান, নর্দমার ভেতর দিয়ে পানির এই অবৈধ সংযোগ ওয়াসার কর্মীরাই দিয়েছেন। এভাবেই নালার পানি ওয়াসার মূল লাইনে প্রবেশ করে।৬ নম্বর সড়কের ১২ নম্বর বাসার বাসিন্দা মোহাম্মদ তসলিম জানান, ‘পাম্পওয়ালা সারা দিনেই দু-তিন ঘণ্টা পানি ছাড়ে। কিন্তু পানির চাপ এতই কম থাকে যে অনেক সময় মোটরও পানি টেনে আনতে পারে না। আর এখন মড়ার উপর খাঁড়ার ঘা হয়ে দাঁড়িয়েছে ফেনাযুক্ত ময়লা পানি।১২ নম্বর মূল সড়কের পাশ ঘেঁষে ওয়াসার (মডস জোন-১০) মসজিদে তৈয়্যবা পানির পাম্প। এখানে গভীর নলকূপ বসানোর কাজ চলছে। কথা হয় সহকারী পাম্প অপারেটর সাজু সরকারের সঙ্গে। তিনি জানান, সিটি করপোরেশনের সড়কের সংস্কারকাজ চলার সময় পাম্পের চাবি (পানির প্রবাহ নিয়ন্ত্রণব্যবস্থা) ক্ষতিগ্রস্ত হয়। এর ফলে পানির প্রবাহ নিয়ন্ত্রণ করা যাচ্ছে না। চাপও কম। অবৈধ সংযোগ প্রসঙ্গে তাঁর বক্তব্য, এই এলাকার প্রতিটি ভবনেই কমবেশি পানির অবৈধ সংযোগ রয়েছে। এর বাইরে দুটি বিহারি ক্যাম্পেও (আটকে পড়া পাকিস্তানিদের ক্যাম্প) পানির অনেক অবৈধ সংযোগ রয়েছে। তবে অবৈধ সংযোগের বিষয়ে তিনি কোনো কিছু জানেন না বলে জানান।মিরপুর ১১ নম্বর এলাকার দায়িত্বে থাকা ওয়াসার উপসহকারী প্রকৌশলী রায়হান চৌধুরী জানান, বর্তমানে ওই এলাকার বাসাবাড়িতে অবৈধ সংযোগ রয়েছে বলে তিনি জানেন না। তবে বিহারি ক্যাম্পে থাকতে পারে। বেশ কিছু দিন আগে তিনি এ রকম অবৈধ সংযোগ নিজে বিচ্ছিন্ন করেছেন। নতুন পাম্প বসানোর কাজ শুরু হয়েছে, শেষ হলেই ওই এলাকায় পানির সমস্যা থাকবে না।আর ঢাকা ওয়াসা, মডস জোন-১০-এর নির্বাহী প্রকৌশলী মোহাম্মদ আশরাফুল হাবীব চৌধুরী প্রথম আলোকে বলেন, ‘অবৈধ সংযোগের বিষয়ে আমরা জিরো টলারেন্স নীতি গ্রহণ করেছি। আমাদের কোনো কর্মকর্তা কিংবা কর্মচারী এ অসাধু কাজের সঙ্গে যুক্ত থাকলে তাঁদের নামে লিখিত অভিযোগ দায়ের করতে হবে। অভিযোগ পেলে যথাযথ ব্যবস্থা নেব।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "‘হাতিরঝিল জনগণের সম্পদ, এর রক্ষণাবেক্ষণ আমাদের সকলের দায়িত্ব’—এমন নয়টি নির্দেশনাসহ একাধিক সাইনবোর্ড রয়েছে হাতিরঝিল এলাকায়। এর মাধ্যমে রাজধানী উন্নয়ন কর্তৃপক্ষ (রাজউক) হাতিরঝিল রক্ষার দায়িত্ব সবার কাঁধে চাপিয়ে নিজের দায়িত্বটি ঠিকভাবে পালন করা থেকে হাত গুটিয়ে রেখেছে বলে অভিযোগ উঠেছে। ফলে হাতিরঝিলের বিভিন্ন অংশে নকশাবহির্ভূতভাবে স্থায়ী-অস্থায়ী খাবারের দোকান গড়ে উঠেছে বলে দাবি করেছেন নগর বিশেষজ্ঞরা।হাতিরঝিল প্রকল্পটি বাস্তবায়নকালে পরামর্শক প্রতিষ্ঠান ভিত্তি স্থপতিবৃন্দ লিমিটেডের পক্ষ থেকেও আনুষ্ঠানিকভাবে নকশাবহির্ভূত স্থাপনার বিষয়টি রাজউককে জানানো হয়েছে। কিন্তু এখন পর্যন্ত কোনো অগ্রগতি নেই।নগর বিশেষজ্ঞরা বলছেন, সাইনবোর্ডে শুধু নির্দেশনা না দিয়ে রাজউক তার দায়িত্ব ঠিকভাবে পালন করলে হাতিরঝিলে একটিও অবৈধ স্থাপনা থাকত না। তাঁদের মতে, দেশে গর্ব করার মতো একটি প্রকল্প হাতিরঝিল। এটি যথাযথভাবে রক্ষায় রাজউককে আরও দায়িত্বশীল হতে হবে।সরেজমিনে হাতিরঝিল এলাকা পরিদর্শন করে নকশাবহির্ভূত বেশ কিছু স্থাপনা চিহ্নিত করেছে ভিত্তি স্থপতিবৃন্দ। এ-সংক্রান্ত একটি প্রতিবেদনও গত ফেব্রুয়ারি মাসে রাজউকের কাছে দিয়েছে প্রতিষ্ঠানটি।প্রতিবেদনে ঝিলমিল, এমএফসি, ক্রআ থাই, তন্দুরি কাবাব, ফুড ট্রিপ ও ফুড মোবাইল নামের রেস্তোরাঁগুলো হাতিরঝিলের নকশাবহির্ভূত বলে উল্লেখ করা হয়েছে।প্রতিবেদনে ‘ঝিলমিল রেস্টুরেন্ট’ সম্পর্কে বলা হয়েছে, এটি হাতিরঝিলের অ্যাম্ফিথিয়েটারের নিয়ন্ত্রণকক্ষের প্রবেশমুখে তৈরি করা হয়েছে। এই স্থাপনাটি সমগ্র প্রকল্পের যে সৌন্দর্য, তার সঙ্গে সম্পূর্ণ বেমানান ও দৃষ্টিকটু। ফুড মোবাইল ও তন্দুরি কাবাব রেস্তোরাঁ সম্পর্কে বলা হয়েছে, রেস্তোরাঁ দুটি খালের পাশে আরসিসি কাঠামোর ওপর তৈরি করা হয়েছে। এসব রেস্তোরাঁর ডেকের তলায় ময়লা-আবর্জনা জমা ও অপরাধ সংগঠনের নিরাপদ আস্তানা হওয়ার আশঙ্কা রয়েছে।ক্রআ থাই নামের রেস্তোরাঁটি সম্পর্কে ভিত্তি স্থপতির প্রতিবেদনে বলা হয়েছে, রেস্তোরাঁটির বর্ধিতাংশ পদচারী-সেতুর সিঁড়ির তলায় অথবা সরাসরি আলাদা স্থাপনা করে তৈরি করা হয়েছে।প্রতিবেদন অনুযায়ী এসব রেস্তোরাঁর একটিরও পার্কিং-সুবিধা নেই। যত্রতত্র গাড়ি-মোটরসাইকেল পার্ক করা হচ্ছে। ফলে হাতিরঝিলের রাস্তায় স্বাভাবিক যান চলাচল বাধাগ্রস্ত হচ্ছে। এ ছাড়া প্রকল্প এলাকায় ওভারপাসের নিচে যেসব রেস্তোরাঁ বসানোর কথা ছিল, সেগুলোর আলাদা ডেক তৈরি করে খালের দিকে বসার জায়গা বানানো হয়েছে। এসব রেস্তোরাঁর খাবারের উচ্ছিষ্ট, আবর্জনা খালে ফেলে পানি ও পরিবেশ দূষিত করা হচ্ছে। প্রতিবেদনে নকশাবহির্ভূতভাবে গড়ে ওঠা অবৈধ স্থাপনার পাশে রাজউকের পক্ষ থেকে ৯ দফা নির্দেশনাসংবলিত সাইনবোর্ড টাঙানোর বিষয়টিও উল্লেখ করা হয়েছে।প্রতিবেদনের শেষে বলা হয়েছে, সাইনবোর্ডে টাঙানো বিজ্ঞপ্তি আর বাস্তবতার যেন যথোপযুক্ত সমন্বয় থাকে। না হলে নিয়মনীতির বিজ্ঞপ্তির পাশেই অনিয়মের কার্যকলাপ সামগ্রিকভাবে হাতিরঝিলের পরিচালনব্যবস্থার দুর্বলতাকেই সামনে নিয়ে আসবে। ভিত্তির পক্ষ থেকে এ ব্যাপারে জরুরি ভিত্তিতে পদক্ষেপ নিতে অনুরোধ করা হয়েছে।প্রতিবেদন দেওয়ার পর রাজউক কোনো পদক্ষেপ নিয়েছে কি না, জানতে চাইলে ভিত্তি স্থপতিবৃন্দের পরিচালক স্থপতি ইকবাল হাবিব বলেন, এখন পর্যন্ত রাজউক কোনো পদক্ষেপই নেয়নি। হাতিরঝিলে নকশাবহির্ভূত স্থাপনা চিহ্নিত করে এ ব্যাপারে ব্যবস্থা নিতে একটি কমিটি গঠন করা হয়েছিল। কমিটি এখন পর্যন্ত মাত্র একটি সভা করেছে। এরপর সভার জন্য একাধিকবার বলা হলেও সভার পরবর্তী সময়ও নির্ধারণ করা হয়নি।রাজউক সূত্রে জানা গেছে, কমিটির প্রথম সভার সিদ্ধান্ত অনুযায়ী এক মাসের মধ্যে এ-সংক্রান্ত একটি প্রতিবেদন দিতে বলা হয়েছিল। এরপর পাঁচ মাসেও সেই প্রতিবেদন পাওয়া যায়নি।এ ব্যাপারে জানতে হাতিরঝিল সমন্বিত উন্নয়ন প্রকল্পের পরিচালক জামাল আক্তার ভূঁইয়ার সঙ্গে যোগাযোগ করলে তিনি বলেন, হাতিরঝিলের ব্যাপারে ব্যবস্থা নিতে একটি কমিটি করা হয়েছে। নানা ব্যস্ততার কারণে কাজে বিলম্ব হয়েছে। তবে এ ব্যাপারে কাজ করা হচ্ছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "‘ইন্টারমিটেন্ট ডায়েট’ নামের একধরনের ডায়েট চর্চা এখন গোটা পৃথিবীতেই জনপ্রিয়তা পাচ্ছে। এই ইন্টারমিটেন্ট ডায়েট আসলে কী?ইন্টারমিটেন্ট ডায়েট হচ্ছে সপ্তাহে বা দিনে একটা নির্দিষ্ট সময় না খেয়ে থাকার ডায়েট। নারী ও পুরুষভেদে এই না খেয়ে থাকার সময়সূচি আলাদা। সহজ কথায় বললে এটি সপ্তাহে এক দিন, দুই দিন বা কখনো কখনো টানা তিন দিন একটি নির্দিষ্ট সময় পর্যন্ত শুধু পানি আর ফলের রস পান করে থাকার ডায়েট। যেমন সপ্তাহে দুই দিন মানে ৪৮ ঘণ্টা শুধু পানি বা চিনি ছাড়া ফলের রস পান করা আর পাঁচ দিন স্বাভাবিক খাবার খাওয়া। ওই দুই দিন সারা দিনে ৫০০-৬০০ ক্যালরি খাওয়া যাবে। আবার এক দিন (২৪ ঘণ্টা) না খেয়ে পরদিন স্বাভাবিক খাওয়াদাওয়াও করা যায়।ঢাকার বারডেম জেনারেল হাসপাতালের বিভাগীয় প্রধান ও প্রধান পুষ্টি কর্মকর্তা শামসুন্নাহার নাহিদ বলেন, এটি একধরনের উপবাস বা ফাস্টিং। একে বলে লিন গেইন প্রটোকল। ইন্টারমিটেন্ট ডায়েটের জনপ্রিয় ছয় ধরনের ডায়েট আছে। এর প্রতিটিই একটি নির্দিষ্ট সময় পর্যন্ত খাবার না খেয়ে এরপর খাওয়ার পদ্ধতি। সাধারণত আমরা যে ধরনের খাবার খাই, তা আমাদের শরীরের জন্য প্রয়োজন এবং এর সঙ্গে অভ্যস্ততার ব্যাপার আছে। সব ধরনের স্বাস্থ্যকর ও পরিমিত খাবারই শরীরের জন্য উপকারী।ইন্টারমিটেন্ট ডায়েটে লম্বা সময় ধরে না খেয়ে থাকলে শরীর খারাপ করতে পারে। তা ছাড়া এ ধরনের ডায়েট শরীরের জন্য ক্ষতিকর। এতে তাৎক্ষণিকভাবে ওজন কমেছে মনে হলেও পরবর্তী সময়ে এর ফল ভালো হয় না। এতে চুল পড়া, চেহারায় ভাঁজ পড়ে যাওয়া, বয়সের ছাপ, তলপেট বড় হয়ে যাওয়া, কিছুদিন পর হুট করে ওজন বেড়ে যাওয়ার মতো ঘটনা ঘটতে পারে। অনিয়মিত খাবার খাওয়ার জন্য অনেক সময় খাবার হজমে সমস্যা হতে পারে। এ ছাড়া খাবার খাওয়ার পর বমি, পেট খারাপ, প্রেশার বেড়ে বা কমে যাওয়ার মতো সমস্যাও হয়। নিয়মিত খাবার খেয়ে একটু শারীরিক পরিশ্রম করলে ওজন কমে। কিন্তু কখনো কখনো খাবার খেয়ে এরপর না খেয়ে থাকলে ওজন কমার থেকে শরীরে নানা অসুখের বাসা বাঁধার আশঙ্কাই প্রবল।সাধারণত কোথাও দাওয়াতে যাওয়ার আগে ওয়ারিয়র ডায়েটের প্রতি সবার আগ্রহ দেখা যায়। এটি হচ্ছে সারা দিন না খেয়ে রাতে এক বেলা ইচ্ছামতো খাওয়ার ডায়েট। তবে এতে ভালোর থেকে খারাপের আশঙ্কাই বেশি। অনেক সময় বাড়িতে কোনো বিশেষ অনুষ্ঠানের আগে অনেকে হুট করে ওজন কমাতে চাইলে এক সপ্তাহ বা দুই সপ্তাহ এ ধরনের ডায়েট করেন। খেয়াল রাখতে হবে, এ ধরনের ডায়েটের আগে অবশ্যই একজন বিশেষজ্ঞ পুষ্টিবিদের সঙ্গে কথা বলতে হবে। আর যেকোনো ধরনের ইন্টারমিটেন্ট ডায়েট করতে হবে বিশেষজ্ঞের পরামর্শ মেনে। যাদের জন্য নয়*গর্ভবতী*উচ্চ বা নিম্নরক্তচাপ ও ডায়াবেটিসের রোগী হৃদ্‌রোগে আক্রান্ত যে কেউ*বুকের দুধ খাওয়ানো মা*রক্তশূন্যতার রোগী এবং*২৫ বছরের কম বয়সীদের জন্য এই ইন্টারমিটেন্ট ডায়েট নয়।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "মহাখালী উড়ালসড়কের (ফ্লাইওভার) দুই প্রান্তে বাস থামিয়ে যাত্রী ওঠানামা চলছে। এতে বিশেষ করে উড়ালসড়কের বনানী প্রান্তে সেতু ভবন-সংলগ্ন সড়কে যানজট লেগে থাকে। পাশাপাশি থাকছে দুর্ঘটনার ঝুঁকি।এটি ঢাকায় চালু হওয়া প্রথম উড়ালসড়ক, যার দৈর্ঘ্য ১ দশমিক ১২ কিলোমিটার। ১৯টি স্তম্ভের ওপর দাঁড়ানো উড়ালসড়কটি ২০০৪ সালের শেষের দিকে যানবাহন চলাচলের জন্য খুলে দেওয়া হয়। ব্যক্তিগত গাড়ি, মোটরসাইকেলসহ প্রতিদিন শত শত বাস ও সিএনজিচালিত অটোরিকশা এই উড়ালসড়কের ওপর দিয়ে চলাচল করে।গতকাল মঙ্গলবার সকালে দেখা যায়, বনানী প্রান্তে ফ্লাইওভারে ওঠার অনেক আগ থেকেই রাস্তায় স্টিল ও কংক্রিটের কাঠামো দিয়ে বিভাজক তৈরি করা হয়েছে, যাতে পথচারী ও সেতুর নিচ দিয়ে মহাখালীগামী যানবাহন এই অংশে আসতে না পারে। কিন্তু বিভাজকের দু-একটি ফাঁক দিয়ে অনেক পথচারী ফ্লাইওভারের গোড়ায় এসে দাঁড়াচ্ছেন। যাত্রীবাহী বাসগুলোর বেশির ভাগ সেখান থেকে যাত্রী উঠাচ্ছে, নামাচ্ছে। এতে উড়ালসড়কের গোড়াতেই তৈরি হচ্ছে যানজট। একই দৃশ্য দেখা যায় উড়ালসড়কের বিএএফ শাহীন কলেজ প্রান্তে।এই পথ দিয়ে চলাচলকারী যাত্রীরা বলছেন, উড়ালসড়কের দুই প্রান্ত দিয়ে এভাবে যাত্রী ওঠানোর কারণে যানজট তৈরি হওয়ার পাশাপাশি মাঝেমধ্যেই ছোটখাটো দুর্ঘটনা ঘটে। বনানী প্রান্তে উড়ালসড়কের গোড়ায় বাসের অপেক্ষায় দাঁড়িয়ে থাকা এমন এক ব্যক্তি জানান, সপ্তাহখানেক আগে এই প্রান্ত দিয়ে তাড়াহুড়া করে গাড়িতে ওঠার সময় তাঁর এক সহকর্মী পড়ে যান। অল্পের জন্য বাসের চাকার নিচে যাওয়ার হাত থেকে রক্ষা পেলেও ওই সহকর্মীর ডান হাত ভেঙে যায়।তাহলে আপনি কেন এভাবে ঝুঁকি নিয়ে গাড়িতে উঠছেন? এমন প্রশ্নের জবাবে মোকাররম বলেন, ফ্লাইওভারের নিচ দিয়ে ফার্মগেটের দিকে যেতে গেলে যানজটের ঝক্কিটা বেশি পোহাতে হয়। মহাখালী রেলক্রসিংয়ে অনেকক্ষণ বসে থাকতে হবে বাসে। তাই অনেকে ঝুঁকি নিয়ে হলেও ফ্লাইওভারের ওপর দিয়ে চলাচলকারী বাসে উঠতে চান।দেখা যায়, উড়ালসড়কের দুই প্রান্ত থেকেই যাত্রীবাহী বাসগুলো দ্রুত যাত্রী নামাচ্ছে। লোকজন গাড়িতে উঠছেন আরও দ্রুত। এ সময় পেছনের দিকে আটকে পড়া যানবাহনগুলো ক্রমাগত হর্ন বাজিয়ে চলেছে।উড়ালসড়কের দুই প্রান্তে এমন ঝুঁকিপূর্ণ যাত্রী ওঠানামার বিষয়ে জানতে চাইলে ঢাকা উত্তর সিটি করপোরেশনের (ডিএনসিসি) অতিরিক্ত প্রধান প্রকৌশলী কুদরত উল্লাহ প্রথম আলোকে বলেন, ‘কিছুদিন আগেই বিষয়টি আমাদের নজরে এসেছে। ফ্লাইওভারের দুই অংশ থেকে যাত্রী ওঠা-নামার কোনো অনুমোদন নেই। এটা নিয়মবহির্ভূত।’ এ ক্ষেত্রে নিয়ম অমান্যকারী লোকজনেদের বিরুদ্ধে কী ব্যবস্থা নেওয়া হচ্ছে? এমন প্রশ্নের জবাবে এই প্রকৌশলী বলেন, ‘বিষয়টি আমরা ট্রাফিক বিভাগকে অবহিত করেছি। তাদেরই ব্যবস্থা নেওয়ার কথা।’জানতে চাইলে ট্রাফিক বিভাগের উপপুলিশ কমিশনার (ডিসি উত্তর) প্রবীর কুমার রায় বলেন, ‘ফ্লাইওভারের বনানী প্রান্তে গাড়ি দাঁড়ানোর সুযোগ কম। কারণ সেখানে বেশির ভাগ সময় আমাদের লোক থাকে। এটা খুবই ঝুঁকিপূর্ণ। তাই আমরা বিষয়টি খুব গুরুত্বের সঙ্গেই দেখে আসছি।’প্রবীর কুমার রায় আরও বলেন, ‘কেবল পাহারা বসিয়ে বিষয়টি নিয়ন্ত্রণ করা সম্ভব না। এ ক্ষেত্রে যাত্রী কিংবা চালককেও সচেতন হতে হবে।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "কক্ষের দরজা খুলে ভেতরে ঢুকলেন এক শিক্ষার্থী। শব্দ শুনে পরিচয় জানতে চাইলেন একজন কর্মকর্তা। পরিচয় দিয়ে ওই শিক্ষার্থী বসলেন কক্ষের ভেতরে বইয়ের তাকের সামনে সাজিয়ে রাখা চেয়ার-টেবিলে। শিক্ষার্থীর কাছে থেকে বইয়ের নাম শুনে ওই কর্মকর্তা গেলেন তাকের কাছে। একেকটি তাক স্পর্শ করে খুঁজতে শুরু করলেন বই।শব্দ আর স্পর্শের এমন ব্যবহার দেখা গেল ঢাকা বিশ্ববিদ্যালয় কেন্দ্রীয় গ্রন্থাগারের দৃষ্টিপ্রতিবন্ধী শিক্ষার্থীদের রিসোর্স সেন্টারে। যেখানকার কর্মকর্তারাও দৃষ্টিপ্রতিবন্ধী।গ্রন্থাগারে এসে দৃষ্টিপ্রতিবন্ধী শিক্ষার্থীদের পাঠ্যবই পড়ার সুযোগ করে দিতে ঢাকা বিশ্ববিদ্যালয়ে চালু রয়েছে এই রিসোর্স সেন্টার। যেখানে বিশ্ববিদ্যালয়ের দৃষ্টিপ্রতিবন্ধী শিক্ষার্থীদের শিক্ষাসহায়ক উপকরণ যেমন ব্রেইল বই, পার্কিং ব্রেইল (ব্রেইল টাইপ মেশিন), রাইটিং ফ্রেম, ক্যাসেট প্লেয়ার, ব্রেইল পেপার ও বিশেষ সুবিধাসংবলিত কম্পিউটার আছে সেন্টারটিতে। এ ছাড়া সেন্টারে বিভিন্ন বিভাগের ২৩টি বই আছে। কোর্স অনুযায়ী একেক বই ১০টি খণ্ডে বিভক্ত।সেন্টারটির অবস্থান বিশ্ববিদ্যালয়ের কেন্দ্রীয় গ্রন্থাগারের নিচতলার সাইবার সেন্টারের পাশে। গতকাল মঙ্গলবার দুপুরে সেন্টারটিতে গিয়ে দেখা গেল, শিক্ষার্থীদের বসার জন্য সেন্টারের ভেতর একটি টেবিলের চারপাশে ১০ থেকে ১৫টি আসন। এর পাশে বইয়ের তাক। একটি টেবিলের ওপর রাখা কম্পিউটার। টেবিলে রাখা বই উচ্চ স্বরে পড়ছিলেন রাষ্ট্রবিজ্ঞান বিভাগের শিক্ষার্থী আব্দুল আজিজ। রেকর্ডার যন্ত্রে সেটি রেকর্ড হচ্ছিল।আজিজ বলেন, ব্রেইল বই হাতের স্পর্শে পড়া হয়। যেহেতু সেন্টার থেকে বই নেওয়া যায় না, তাই এখানে পড়ে রেকর্ড করে নিচ্ছেন। যাতে হলে গিয়ে শুনতে পারেন।সেন্টারটি পরিচালনার দায়িত্বে আছেন চারজন কর্মকর্তা। তাঁরা ঢাকা বিশ্ববিদ্যালয়ের বিভিন্ন বিভাগ থেকে স্নাতক ও স্নাতকোত্তর শেষ করেছেন। তাঁদের কাজ মূলত দৃষ্টিপ্রতিবন্ধী শিক্ষার্থীদের চাহিদা অনুযায়ী বই সরবরাহ ও অন্যান্য কাজে সহায়তা করা।ঢাকা বিশ্ববিদ্যালয়ের ইসলাম শিক্ষা বিভাগ থেকে স্নাতকোত্তর শেষ করেছেন শাহীন সরকার। জন্মের তিন মাসের মাথায় দৃষ্টিশক্তি হারানো শাহীন সেন্টারটিতে কাজ করছেন সাত বছর ধরে। তিনি বর্তমানে সহকারী গ্রন্থাগারিক।২০১১ সাল থেকে সহকারী গ্রন্থাগারিক হিসেবে কর্মরত আছেন সারোয়ার হোসেন। বিশ্ববিদ্যালয়ের রাষ্ট্রবিজ্ঞান বিভাগ থেকে স্নাতকোত্তর পাস করেছেন তিনি। জন্মের আড়াই বছরের মাথায় ভুল চিকিৎসায় দৃষ্টিশক্তি হারানো সারোয়ারের একটি বই প্রকাশিত হয়েছে। ২০১০ সালে বাংলা একাডেমি বাংলাদেশের উন্নয়নে প্রতিবন্ধী জনগোষ্ঠীর অবস্থা ও সম্ভাবনা নামের বইটি প্রকাশ করে।সারোয়ার হোসেন বলেন, দৃষ্টিশক্তির সীমাবদ্ধতা থাকা সত্ত্বেও পড়াশোনার পাশাপাশি ঢাকা বিশ্ববিদ্যালয়ে চাকরি করা গৌরবের। যথাযথ শিক্ষা ও প্রশিক্ষণ পেলে প্রতিবন্ধীরাও সব কাজে অংশ নিতে পারেন। কারণ, দৃষ্টিশক্তিহীনতা এখন আর কোনো সীমাবদ্ধতা নয়।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "৩০ থেকে ৪০ বছর বয়সের মধ্যে হার্ট অ্যাটাকের ঘটনা বিশ্বব্যাপী দ্রুত বাড়ছে। তাই বয়স কম বলে নিশ্চিন্তে বসে থাকার অবকাশ নেই।জন্মগত হৃদ্‌রোগ, রক্তনালির সংকোচন বা রক্তনালির রোগ, জিনগত ত্রুটি ইত্যাদি কম বয়সে হার্ট অ্যাটাকের কারণ হতে পারে। এ ছাড়া অল্প বয়সে মুটিয়ে যাওয়া, রক্তে চর্বির আধিক্য, কম বয়সে উচ্চ রক্তচাপ বা ডায়াবেটিসে আক্রান্ত হওয়া, ধূমপানের অভ্যাস, মানসিক চাপ অল্প বয়সে হার্ট অ্যাটাকের ঝুঁকি বাড়াচ্ছে। অস্বাস্থ্যকর খাবারে আসক্তি, কায়িক পরিশ্রম একেবারেই না করা, রাত জাগা, মাদকাসক্তি ইত্যাদি তরুণ প্রজন্মের হার্ট অ্যাটাকের ঝুঁকি বাড়ায়।মনে রাখবেন, আপনার বয়সেই অনেক নারী-পুরুষ হার্ট অ্যাটাকের কারণে আকস্মিক মৃত্যুর শিকার হয়েছেন। তাই গোড়া থেকেই সচেতন হোন, নিজের যত্ন নিতে শিখুন, সুশৃঙ্খল জীবনযাপনে সচেষ্ট হোন।: আগে যা-ই করে থাকুন না কেন, ধূমপানকে চিরতরে না বলে ফেলুন।: পেটের মেদ বাড়তে দেবেন না। এশীয় পুরুষদের জন্য সঠিক ভুঁড়ির মাপ হচ্ছে ৯০ সেন্টিমিটার, আর এশীয় নারীদের জন্য ৮০ সেন্টিমিটার। এর বেশি হলেই ঝুঁকি বাড়ে। উচ্চতা অনুযায়ী ওজন ঠিক রাখুন। বাড়তি মেদ ঝেড়ে ফেলতে সচেষ্ট হোন।: যত ব্যস্ততাই থাকুক, প্রতিদিন ২৫ থেকে ৩০ মিনিট হাঁটা, ব্যায়াম, সাঁতার, জগিং, সাইকেল চালানো বা খেলাধুলা করার অভ্যাস গড়ে তুলুন। এর বাইরেও যথাসম্ভব কায়িক শ্রমের জন্য বাগান করুন, নিকট দূরত্বে হেঁটে যাওয়া-আসা করুন, লিফট ব্যবহার না করে সিঁড়ি ব্যবহার করুন, সন্তানদের সঙ্গে খেলাধুলা করুন, বাড়ির বিভিন্ন কাজে সাহায্য করুন। অফিস থেকে ফিরেই টেলিভিশন বা কম্পিউটার নিয়ে বসবেন না।: বাড়তি লবণ বাদ দিন। সঙ্গে বাদ দিন অতিরিক্ত তেল-চর্বিসমৃদ্ধ খাবার, ফাস্টফুড, গরু-খাসির মাংস, কোমল পানীয় ইত্যাদি। প্রচুর সবজি, ফলমূল, মাছ, দুধ খান।: নিয়মিত রক্তচাপ মাপুন। বছরে একবার রক্তের শর্করা ও চর্বি মেপে দেখুন। প্রয়োজনে চিকিৎসকের পরামর্শ নিন।: রাত জেগে কাজ করবেন না। সুস্থ হার্টের জন্য প্রতিদিন অন্তত সাত ঘণ্টার নিরবচ্ছিন্ন ঘুম চাই। অতিরিক্ত কাজের চাপ নেবেন না। মাঝে মাঝে কাজ থেকে ছুটি নিয়ে পরিবার ও বন্ধুদের সময় দিন।ডা. শরদিন্দু শেখর রায় হৃদরোগ বিশেষজ্ঞ, জাতীয় হৃদরোগ ইনস্টিটিউট ও হাসপাতালইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "দুর্নীতিবিরোধী অভিযানের অংশ হিসেবে প্রায় ৫৫ লাখ ডলার মূল্যমানের বিলাসবহুল যানবাহন ধ্বংস করেছেন ফিলিপাইনের প্রেসিডেন্ট রদ্রিগো দুতের্তে। এসব যানবাহনের মধ্যে আছে চার চাকার গাড়ি ও মোটরসাইকেল। গত সোমবার এই যানবাহন ধ্বংস করা হয়। এ সময় প্রেসিডেন্ট দুতার্তে নিজে উপস্থিত ছিলেন।সংবাদমাধ্যম সিএনএনের খবরে বলা হয়েছে, মোট ৭৬টি গাড়ি ও মোটরসাইকেল সোমবার ধ্বংস করা হয়েছে। এ ঘটনার একটি ভিডিওচিত্র ফিলিপাইনের সরকার প্রকাশ করেছে। তাতে দেখা গেছে, সারি সারি সাজানো বিলাসবহুল গাড়ি ও মোটরসাইকেলগুলো ঘুরে দেখছেন প্রেসিডেন্ট রদ্রিগো দুতার্তে। এরপর সেগুলোর ওপর উঠিয়ে দেওয়া হয় বুলডোজার।বিলাসবহুল গাড়িগুলোর মধ্যে ছিল ল্যাম্বোরগিনি, মার্সিডিজ-বেঞ্জ এবং পোরশের মতো বিশ্বখ্যাত ব্র্যান্ডের গাড়ি। ফিলিপাইনের সরকারের এক বিবৃতিতে বলা হয়েছে, এই গাড়িগুলো চোরাচালান করে আনা হয়েছিল। এভাবে আনা মোট ৮০০ গাড়ি ফিলিপাইনে ধরা পড়েছে। এগুলোর ৭৬টি সোমবার ধ্বংস করা হয়েছে।তবে ফিলিপাইনে আয়োজন করে বিলাসবহুল যানবাহন ধ্বংসের ঘটনাই এবারই প্রথম নয়। এর আগেও প্রেসিডেন্ট দুতার্তে এ কাজ করেছেন। গত ফেব্রুয়ারিতে তিনি ৩০টি বিলাসবহুল গাড়ি ধ্বংসের নির্দেশ দিয়েছিলেন। দুতার্তের যুক্তি, এসব গাড়ি নিলামে বিক্রি করা হলে তা ফের অপরাধী চক্রের হাতে চলে যেতে পারে।দুর্নীতির বিরুদ্ধে লড়াইয়ের ডাক দিয়েই ফিলিপাইনে ২০১৬ সালের নির্বাচনে জয়ী হয়েছিলেন রদ্রিগো দুতার্তে। এরপর তাঁর নির্দেশে দেশটিতে মাদকের বিরুদ্ধে ‘যুদ্ধ’ চালানো হয়। এ ঘটনায় ব্যাপক বিতর্কিত হন দুতার্তে।মানবাধিকার সংস্থাগুলো দুতার্তের বিরুদ্ধে সরব থাকলেও পাত্তাই দিচ্ছেন না তিনি। সম্প্রতি দেশটির কংগ্রেসে দেওয়া এক ভাষণে তিনি বলেন, ‘আপনাদের চিন্তা হলো মানবাধিকার নিয়ে, আমার হলো মানুষের জীবন নিয়ে।’মানবাধিকার সংস্থাগুলোর অভিযোগ, দুতার্তের নির্দেশে ফিলিপাইনের পুলিশ শুধু মাদক ব্যবসায়ীদের হত্যা করেই ক্ষান্ত হচ্ছে না। একই সঙ্গে মাদকাসক্তদেরও হত্যা করা হচ্ছে। এতে করে দেশটির হাজার হাজার মানুষ নিহত হয়েছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "মেয়েকে নিয়ে মায়ের এক স্বপ্ন ছিল। কিন্তু স্বপ্ন তো কত ধরনেরই থাকে। সব কি আর পূরণ হয়? অবশ্য বিমানবালা পূজা সেদিক থেকে ভাগ্যবতী। মেয়েকে নিয়ে তাঁর একটি স্বপ্ন পূর্ণ হয়েছে। পূজা চেয়েছিলেন, বিমানবালা হিসেবে তাঁর শেষ ফ্লাইটে যেন উড়োজাহাজের চালকের আসনে থাকে মেয়ে আশ্রিতা। ঠিক তাই হয়েছে!বিবিসির খবরে বলা হয়েছে, পূজা প্রায় ৩৮ বছর ধরে এয়ার ইন্ডিয়ার কেবিন ক্রু হিসেবে কাজ করছেন। সম্প্রতি ছিল বিমানবালা হিসেবে তাঁর কর্মজীবনের শেষ ফ্লাইট। তাঁর স্বপ্ন ছিল, শেষ ফ্লাইটে চালক হিসেবে পাবেন নিজের মেয়েকে।পূজার মেয়ের নাম আশ্রিতা চিনচানকার। তিনি বিবিসিকে বলেন, ‘আমি খুবই খুশি। খুশি কারণ, মানুষ আবেগের সঙ্গে নিজেকে সংযুক্ত করতে পারে বলে।’ আশ্রিতা প্রথমে এক টুইট বার্তায় লিখেছিলেন, ‘এমন একটি ফ্লাইট চালাতে পেরে খুব সুখী ও সম্মানিত বোধ করছি। কারণ আমাকে পাইলট বানানো মায়ের স্বপ্ন ছিল এবং এয়ার ইন্ডিয়ায় নিজের শেষ ফ্লাইটে চালকের আসনে আমাকে দেখতে চেয়েছিলেন তিনি। ৩৮ বছর সেবা দেওয়ার পর তিনি অবসর নিচ্ছেন। আমি এখন তাঁর উত্তরসূরি হচ্ছি।’ভারতীয় সংবাদমাধ্যম এনডিটিভির খবরে বলা হয়েছে, গত সোমবার এই টুইট করেন আশ্রিতা। কিছুক্ষণের মধ্যেই এটি ব্যাপকভাবে ছড়িয়ে পড়ে। প্রায় হাজার পাঁচেক লাইক পড়েছে এই পোস্টে। রিটুইট হয়েছে ৬৫০ বার। \nএদিকে মায়ের প্রতি শ্রদ্ধা জানিয়ে একটি ভিডিওচিত্রও পোস্ট করেছেন আশ্রিতা। তাতে দেখা গেছে, শেষ ফ্লাইটে যাত্রী ও সহকর্মীদের শুভেচ্ছায় সিক্ত হচ্ছেন তাঁর মা পূজা। অন্যদিকে এ ঘটনায় এয়ার ইন্ডিয়া কর্তৃপক্ষও পূজার প্রতি কৃতজ্ঞতা জানিয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "বিশ্বের কয়েকটি দেশের অংশগ্রহণে একটি আন্তর্জাতিক সামরিক মহড়ার আয়োজন করেছে চীন। রোববার থেকে দেশটির জিনজিয়াং প্রদেশের করলায় শুরু হওয়া এ মহড়া চলবে ১১ আগস্ট পর্যন্ত। একই সঙ্গে উপকূলবর্তী ফুজিয়ান প্রদেশেও চলছে নৌবাহিনীর মহড়া। আর এ মহড়ার পেছনের উদ্দেশ্য হলো নিজেদের দ্রুত সম্প্রসারণশীল অস্ত্রের বাজার বৃদ্ধি।সিএনএন ও গ্লোবাল টাইমসের খবরে বলা হয়েছে, ইন্টারন্যাশনাল আর্মি গেমস (আইএজি) নামের এ মহড়ায় অংশ নিচ্ছে চীন, বেলারুশ, মিসর, ইরান, কাজাখস্তান, রাশিয়া, বাংলাদেশ, পাকিস্তান, উজবেকিস্তান, ভেনেজুয়েলা ও জিম্বাবুয়ে। আর্মেনিয়া আর ভারত পর্যবেক্ষক পাঠিয়েছে। মহড়ায় অংশ নিচ্ছে মূলত চীনা ও রুশ অস্ত্রের ব্যবহারকারী। ব্যবহারকারী দেশগুলো কেনার আগে মহড়ায় বিভিন্ন অস্ত্র ব্যবহার করে দেখার সুযোগ পাচ্ছে।বিশ্বের শীর্ষ অস্ত্র রপ্তানিকারক দেশগুলোর একটি হতে চায় শক্তিধর চীন। বাড়াতে চায় প্রভাব-প্রতিপত্তি। এ জন্য দেশটি তাদের অস্ত্র ও সামরিক সরঞ্জাম বিক্রি বাড়াতে বড় ধরনের আন্তর্জাতিক সামরিক প্রতিযোগিতাকে ব্যবহার করছে। অস্ত্র বিপণন ও বিজ্ঞাপনের জন্য দেশটি সামরিক মহড়ার পথ বেছে নিয়েছে।চীনের পশ্চিমাঞ্চলীয় প্রদেশ জিনজিয়াংয়ের প্রত্যন্ত অঞ্চলে শুরু হওয়া আন্তর্জাতিক সামরিক মহড়ার বেশির ভাগ ক্ষেত্রে চীনের সামরিক সরঞ্জামের প্রদর্শনী হচ্ছে। ফুজিয়ানে পৃথক মহড়ার উদ্দেশ্যও সারা বিশ্বের সামরিক শক্তিকে সেখানে জড়ো করা।যুক্তরাজ্যর দ্য ইকোনমিস্ট ইন্টেলিজেন্স ইউনিটের বিশ্লেষক নিক মারো বলেন, এ মহড়া চীনের জন্য একটি বড় সুযোগ। এ মহড়া তাদের সেনাবাহিনীর বিশ্বে প্রবেশে সহায়তা করতে পারে। বিশ্বের কাছে নিজেদের সামরিক সক্ষমতা তুলে ধরার ফলে তারা বাণিজ্যিক সুবিধাও পাবে।সুইডেনভিত্তিক সামরিক গবেষণা প্রতিষ্ঠান স্টকহোম ইন্টারন্যাশনাল পিস রিসার্চ ইনস্টিটিউটের তথ্যমতে, বিশ্বের অন্যতম অস্ত্র রপ্তানিকারক দেশ হলেও যুক্তরাষ্ট্র, রাশিয়া, ফ্রান্স ও জার্মানির থেকে পিছিয়ে রয়েছে চীন। ২০০৮ থেকে ২০১৭ সাল পর্যন্ত চীন বিদেশি সরকারের কাছে অস্ত্র বিক্রি করেছে ১৪ বিলিয়ন মার্কিন ডলারের বেশি। পাকিস্তান, বাংলাদেশসহ চীনের শীর্ষ সামরিক সরঞ্জাম ক্রেতা দেশগুলো এই মহড়ায় অংশ নিচ্ছে। চীন থেকে অস্ত্র ক্রয়ের দিক দিয়ে ইরান ও মিয়ানমারও শীর্ষে রয়েছে।পিপলস লিবারেশন আর্মির ওয়েবসাইটে এক নিবন্ধে চীনের সামরিক বিশেষজ্ঞ সং জংপিং বলেন, এ মহড়াগুলো ‘সামরিক পণ্যগুলোর জন্য বিপণন ও বিজ্ঞাপন প্রদর্শন’।পিপলস লিবারেশন আর্মির মুখপাত্র কর্নেল লিয়াও ইয়ানলিং বলেন, চীন থেকে ৩৫৮ জনের দল অংশ নিচ্ছেন এ মহড়ায়।পাকিস্তান এর পরে চীনে আরও একটি মহড়ায় অংশ নেবে। দেশটি চীনের কাছ থেকে অস্ত্র কেনা বাড়িয়েছে। জিনজিয়াংয়ে স্থল ও বিমান মহড়ায় অংশ নেবে পারমাণবিক শক্তিধর ও চীনের শীর্ষ অস্ত্র ক্রেতা দেশ পাকিস্তান। ক্ষেপণাস্ত্র, জেট ফাইটার বিমান কিনেছে দেশটি।ভেনেজুয়েলা আগের বছরে জাহাজবিধ্বংসী ক্ষেপণাস্ত্র কিনেছে। ফুজিয়ানে চলমান নৌবাহিনীর মহড়াও অংশ নেবে নিকোলা মাদুরোর দেশ।মহড়ার উদ্বোধনী দিনে রাশিয়া ও চীনের ট্যাংক দেখানো হয়। রকেট লাঞ্চার, হেলিকপ্টারও প্রদর্শন করা হয়।প্রধান ক্রেতারা চীনের সামরিক মহড়ার বিষয়ে দেশটির সেনাবাহিনী পিপলস লিবারেশন আর্মির ওয়েবসাইটে একটি নিবন্ধ প্রকাশিত হয়েছে। সেখানে চীনের সামরিক বিশেষজ্ঞ সং ঝংপিং বলেন, সামরিক শিল্পপণ্যের বাজারজাতকরণ ও বিজ্ঞাপন প্রদর্শনের জন্য এসব মহড়া।যুক্তরাষ্ট্রভিত্তিক থিঙ্কট্যাংক প্রতিষ্ঠান সেন্টার ফর স্ট্র্যাটেজিক অ্যান্ড ইন্টারন্যাশনাল স্টাডিজের চায়না পাওয়ার প্রজেক্টের প্রতিবেদনের মতে, চীনের বিক্রি করা সামরিক সরঞ্জামের মধ্যে পারমাণবিক ক্ষেপণাস্ত্রের উপস্থিতি শনাক্ত ব্যবস্থা ও যৌথভাবে তৈরি করা জেএফ-১৭ যুদ্ধবিমান রয়েছে।২০১৭ সালে চীন থেকে বেশ কিছু (প্রকাশ করা হয়নি) সি-৮০২ জাহাজবিধ্বংসী ক্ষেপণাস্ত্র কেনে ভেনেজুয়েলা। দেশটি ফুজিয়ানের সামরিক নৌমহড়ায় অংশ নেবে।এই রকম মহড়ার প্রধান আয়োজক রাশিয়া। তবে সহ-আয়োজক হিসেবে চীনের ভূমিকাও অনেক। এ রকম মহড়ার বেশির ভাগ রাশিয়ায় এবং কিছু চীন ও কাজাখস্তানে অনুষ্ঠিত হবে। পরে কাজাখস্তান, বেলারুশ, ইরান, আজারবাইজান ও আর্মেনিয়ায়ও একবার করে এই মহড়া অনুষ্ঠিত হবে।সিঙ্গাপুরের এ রাজারাথনাম স্কুল অব ইন্টারন্যাশনাল স্টাডিজের সামরিক অধ্যয়নের অধ্যাপক মাইকেল রাস্কা বলেন, (অন্য দেশকে) কৌশলগত নির্ভরশীলতা তৈরি করতে অস্ত্র রপ্তানিকে চীন তাদের পররাষ্ট্রনীতির অস্ত্র হিসেবে ব্যবহার করছে। এর উদাহরণ, অস্ত্র ও সামরিক সরঞ্জাম বিক্রি করে মিয়ানমার ও বাংলাদেশের মতো এশিয়ার দেশগুলোতে চীন তাদের প্রভাব-প্রতিপত্তি বাড়িয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "technology",
        "article": "আইনপ্রণেতাদের আপত্তির মুখেও অনলাইনে ছড়িয়ে পড়েছে থ্রিডি প্রিন্টারে তৈরি বন্দুকের নকশা। নকশাগুলো প্রকাশ করা যাবে কি না, তা নিয়ে মার্কিন বিচার বিভাগের আদেশ জারি হওয়ার কথা ছিল আজ বুধবার। তবে গত শুক্রবারেই অন্তত নয় ধরনের বন্দুকের নকশা প্রকাশ করে ‘ডিফেন্স ডিস্ট্রিবিউটেড’ নামের ওয়েবসাইট। এরপর সোমবারে দেশটির বিভিন্ন রাজ্যে তা বন্ধের আবেদন করা হয়।বিতর্কের শুরু ২০১৩ সালে। সে সময়ে কডি উইলসন নামের এক মার্কিন ব্যক্তি প্রথম থ্রিডি প্রিন্টারে বন্দুক তৈরি করে দেখান। তাঁর নকশায় কীভাবে বন্দুক তৈরি করা যাবে, তার নির্দেশনা প্রকাশ করা হয় ডিফেন্স ডিস্ট্রিবিউটেড ওয়েবসাইটে। সে ফাইল কয়েক লাখবার নামানো হয়েছিল বলে জানা যায়। ওয়েবসাইট থেকে নকশাটি সরিয়ে নিতে আদেশ জারি করে মার্কিন স্বরাষ্ট্র মন্ত্রণালয়। ওদিকে ডিফেন্স ডিস্ট্রিবিউটেড জোট বাঁধে সেকেন্ড অ্যামেন্ডমেন্ট ফাউন্ডেশনের সঙ্গে। সংগঠনটি ব্যক্তিগত সংগ্রহে বন্দুক রাখার অধিকার নিয়ে কাজ করে। পরবর্তী চার বছর ধরে চলে আইনি লড়াই।গত মাসে সব পক্ষকে অবাক করে দিয়ে মার্কিন বিচার বিভাগ জানায়, মার্কিন নাগরিকেরা এই বন্দুকের কারিগরি দিকগুলো দেখতে এবং আলোচনা ও ব্যবহার করতে পারবে। এতে আইনপ্রণেতারা ক্ষুব্ধ হন। ওয়াশিংটন রাজ্যের অ্যাটর্নি জেনারেল বব ফার্গুসন ঘোষণা দেন, থ্রিডি প্রিন্টারে তৈরিযোগ্য বন্দুকের অবৈধ উৎপাদন বন্ধে আট মার্কিন রাজ্যের পক্ষে তিনি স্বরাষ্ট্র মন্ত্রণালয়ের বিরুদ্ধে মামলা করবেন। এক বিবৃতিতে ফার্গুসন বলেন, ওয়েবসাইট থেকে নামিয়ে ব্যবহারের যোগ্য এই বন্দুকগুলো অনিবন্ধিত এবং মেটাল ডিটেক্টরেও শনাক্ত করা কঠিন। তা ছাড়া বয়স, মানসিক অবস্থা কিংবা অপরাধের ইতিহাস যা-ই হোক না কেন, যে কেউ ব্যবহার করতে পারে। সূত্র: বিবিসি ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সুনামগঞ্জ জেলার তাহেরপুরের গোলাবাড়ি গ্রাম। সেখানকার হাওর বিলাস হোটেলে দুপুরের খাবার খেয়ে নৌকাযোগে ছুটলাম টাঙ্গুয়ার হাওরের রউয়া বিলের দিকে। খানিকটা এগোনোর পর দেখলাম, একটি মাইজলা বক মাছের জন্য স্থির দৃষ্টিতে পানিতে তাকিয়ে আছে। দুর্লভ সেই বকটির ছবি তোলার সময় ওর প্রায় ১০ মিটার পেছনে তিনটি হাঁস ক্যামেরার ফ্রেমে ধরা পড়ল। নৌকা কাছাকাছি যেতেই ওরা উড়ে গেল। আরেকটু পর ছড়িয়ে-ছিটিয়ে থাকা আরও ১৫-২০টি হাঁসের দেখা মিলল।রউয়া বিল থেকে চটাইন্না খাল দিয়ে উত্তর-পশ্চিমের চটাইন্না বিলে গিয়ে একটি কান্দায় (উঁচু জায়গা) নামলাম। এটি পার হয়ে সামনে যেতেই হঠাৎ রউয়া বিলে দেখা সেই হাঁসের বিশাল একটি ঝাঁক উড়াল দিল।টাঙ্গুয়ার হাওরে দেখা হাঁসগুলো পরিযায়ী পাখি নাইরলি হাঁস। জিরিয়া হাঁস, ইটাপেরি হাঁস বা গাঙ রৈব নামেও পরিচিত। ইংরেজি নাম গারগেনি (Garganey) বা ব্লু-উইঙ্গড টিল (Blue-winged Teal)।নাইরলি হাঁসের গড় ওজন ৩০০-৪০০ গ্রাম। প্রজননকালে হাঁসা, হাঁসির পালকের রঙে পার্থক্য দেখা যায়। হাঁসার গাঢ় বাদামি মাথার চাঁদি হয় কালো। চোখের ওপর থাকে সাদা চওড়া ভ্রুরেখা। মুখ ও ঘাড়-গলা হয় গাঢ় বাদামি। পিঠ, পেটের নিম্নাংশ ও লেজের তলা বাদামি এবং তাতে থাকে কালো কালো বুটি। সাদাটে পেটের দুপাশে ছোট ছোট রুপালি দাগ। ডানার ওপরটা ধূসর।হাঁসির পালক বাদামি ও তাতে গাঢ় বুটির মতো থাকে। কিন্তু ভ্রুরেখা অস্পষ্ট। হাঁসা-হাঁসি নির্বিশেষে চোখ ঘন বাদামি ও চঞ্চু কালচে-বাদামি। প্রজনন মৌসুম ছাড়া অন্য সময় হাঁসা ও হাঁসি দেখতে একই রকম, শুধু ডানার পালকে কিছুটা পার্থক্য থাকে।নাইরলি হাঁস বহুল দৃশ্যমান পরিযায়ী পাখি। মাঝারি থেকে বড় দলে বিচরণ করে। জলজ উদ্ভিদের বিচি, পাতা প্রিয় খাবার। তবে কদাচিৎ কীটপতঙ্গ ও এদের শূককীট এবং খোলকি প্রাণী, যেমন চিংড়ি ও কাঁকড়া ইত্যাদি খায়।নাইরলি হাঁসের প্রজননকাল এপ্রিল-মে। এ সময় এরা মূল আবাস ইউরোপ ও সাইবেরিয়ার তুন্দ্রা অঞ্চলে মাটিতে তৃণলতার ওপর বাসা বানায়। হালকা পীতাভ রঙের ৮-১২টি ডিম পাড়ে। ডিম ফোটে ২১-২৩ দিনে। বাচ্চাদের পালক গজায় ৩৫-৪৯ দিনে। এরপর নীল আকাশে স্বপ্নের ডানা মেলে তারা। এদের আয়ুষ্কাল ছয় থেকে সাড়ে ছয় বছর।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বেপরোয়াভাবে গাড়ি চালানোর দৌরাত্ম্য বন্ধ করতে সরকার বদ্ধপরিকর বলে মন্তব্য করেছেন আওয়ামী লীগের প্রচার ও প্রকাশনা সম্পাদক হাছান মাহমুদ। বাসচাপায় দুই শিক্ষার্থী নিহত হওয়ার পরই নৌপরিবহনমন্ত্রী শাজাহান খানের বক্তব্য একান্ত তাঁর নিজস্ব, এ বক্তব্যে দল এবং সরকার একমত নয় বলেও জানান তিনি। তবে ক্ষমা প্রার্থনার জন্য মন্ত্রীকে ধন্যবাদ জানান হাছান মাহমুদ।আজ বুধবার জাতীয় প্রেসক্লাবের কনফারেন্স লাউঞ্জে বাংলাদেশ স্বাধীনতা পরিষদ আয়োজিত ‘জাতীয় শোক দিবস’ উপলক্ষে আলোচনা সভায় হাছান মাহমুদ এসব কথা বলেন। তিনি বলেন, ‘শিক্ষার্থীরা রাস্তায় নেমেছে। তাদের আবেগ আছে। আমাদের সরকার বেপরোয়া গাড়ি চালানোর বিপক্ষে।’আওয়ামী লীগের অন্যতম মুখপাত্র হাছান মাহমুদ বলেন, ‘দুর্ঘটনার নামে মানুষ হত্যা, আহত শিক্ষার্থীকে আবার পানিতে ফেলে দিয়ে হত্যা করা, ফুটপাতের ওপরে দাঁড়িয়ে থাকা শিক্ষার্থীর ওপর বাস তুলে দেওয়া—এটা দুর্ঘটনা নয়, হত্যাকাণ্ড। সুতরাং এগুলো বন্ধ করতে হবে।’ সরকার এ বিষয় কাজ করছে উল্লেখ করে হাছান মাহমুদ বলেন, আগামী মন্ত্রিসভার বৈঠকে সড়ক পরিবহন আইনের অনুমোদন হবে।১৫ আগস্টের কুশীলবদের বিচার করতে হবে মন্তব্য করে হাছান মাহমুদ বলেছেন, ১৯৭৫ সালের ১৫ আগস্ট জাতির পিতা বঙ্গবন্ধু শেখ মুজিবুর রহমানকে সপরিবারে হত্যাকাণ্ড ছিল গভীর ষড়যন্ত্রের অংশ। সেই কারণে যাঁরা ষড়যন্ত্রের সঙ্গে যুক্ত ছিলেন তাঁদের বিচার করতে হবে এবং জাতির সামনে তাঁদের মুখোশ উন্মোচন করতে হবে।সাবেক পরিবেশ ও বনমন্ত্রী হাছান মাহমুদ বলেন, ‘বঙ্গবন্ধুর খুনিরা কখনোই ভাবেনি তাদের এই হত্যাকাণ্ডের বিচার হবে। তারা কখনো ভাবতে পারেনি বঙ্গবন্ধু শেখ মুজিবুর রহমানের কন্যার নেতৃত্বে বাংলাদেশের মানুষ তাদের বিচার করবে এবং ফাঁসির রশিতে তাদের ঝুলতে হবে। সেই কারণে তারা দম্ভ করে বিদেশি গণমাধ্যমে সাক্ষাৎকার দিয়েছিল এবং হত্যাকারীদের মধ্যে হত্যাকাণ্ডের কৃতিত্ব নেওয়ারও প্রতিযোগিতা ছিল। ইতিহাস তাদের ক্ষমা করে নাই। যখন বঙ্গবন্ধুর হত্যার বিচার শুরু হয় তখন মুক্তিযুদ্ধের সপক্ষের শক্তির অনেকেই ভাবতে পারেনি এই বিচার সম্পন্ন হবে এবং বিচারের রায় কার্যকর হবে। শুধু বিচার হয়নি, বিচারের রায়ও কার্যকর হয়েছে এবং যারা এখনো পালিয়ে আছে, ইনশা আল্লাহ তাদেরও দেশে এনে বিচারের রায় কার্যকর করা হবে।’সাম্প্রতিক সড়ক দুর্ঘটনা সম্পর্কে নৌপরিবহনমন্ত্রী শাহজাহান খানের বক্তব্য তাঁর নিজস্ব উল্লেখ করে হাছান মাহমুদ বলেন, ‘এ বক্তব্যের সঙ্গে আমরা ও আমাদের দল কোনোভাবেই একমত নয়। তবে তাঁকে ধন্যবাদ তিনি তাঁর বক্তব্যের জন্য ক্ষমা চেয়েছেন।’আয়োজক সংগঠনের সভাপতি ওমর বিন আজিজ তামিমের সভাপতিত্বে আলোচনা সভায় উপস্থিত ছিলেন খাদ্যমন্ত্রী কামরুল ইসলাম, ঢাকা মহানগর দক্ষিণ আওয়ামী লীগের সহসভাপতি রুহুল আমিন রুহুল, আওয়ামী লীগের নেতা বলরাম পোদ্দার, মুক্তিযোদ্ধা অধ্যাপক ফজলুল হক, ইসমত কাদির গামা, আরব আমিরাত আওয়ামী লীগের সভাপতি আল মামুন সরকার, অরুণ সরকার রানা প্রমুখ। বিজ্ঞপ্তিইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "বর্ষা ঋতুর ফল আমড়া ও গাব। এ দুটি ফল অনেকের কাছে প্রিয়। আমড়া খেতে টক। আর গাব খেতে মিষ্টি স্বাদের। প্রতিদিনের শরীরের পুষ্টির চাহিদা পূরণ করে এ দুটি ফল। আমড়া আর গাবের পুষ্টিগুণ সম্পর্কে বিস্তারিত জানিয়েছেন ঢাকার বারডেম জেনারেল হাসপাতালের খাদ্য ও পুষ্টি বিভাগের প্রধান পুষ্টিবিদ শামসুন্নাহার নাহিদ।আমড়া \nআমড়া খেতে টক-মিষ্টি স্বাদের। এটি কাঁচা খাওয়ার পাশাপাশি সুস্বাদু আচার, চাটনি ও জেলি তৈরি করা যায়। অনেকে তরকারি হিসেবে রান্না করে খান। আমড়া খেলে মুখে রুচি বাড়ে। আমড়ায় জলীয় অংশ ৮৩.২, খনিজ ০.৬, লৌহ ০.৩৯, আঁশ ০.১, চর্বি ০.১, আমিষ ১.১, শর্করা ১৫, ক্যালসিয়াম ০.৫৫ শতাংশ রয়েছে। আমড়ায় প্রচুর পরিমাণ ভিটামিন সি, লোহা, ক্যালসিয়াম আর আঁশ রয়েছে। হজমে গুরুত্বপূর্ণ ভূমিকা রাখে। প্রচুর ভিটামিন সি থাকায় কারণে বিভিন্ন রোগ প্রতিরোধ ক্ষমতা বৃদ্ধি করে। এর মধ্যে ভিটামিন সি রক্ত জমাট বাঁধতে সাহায্য করে। অসুস্থ ব্যক্তিরা আমড়া খেলে মুখের স্বাদ ফিরিয়ে আসে। এতে প্রচুর পরিমাণ ক্যালসিয়াম রয়েছে। শিশুদের দৈহিক গঠনে এটি খুব দরকারি। রক্তস্বল্পতাও দূর করে।গাব\nগাব দেশের একটি পরিচিত ফল।\n\nগাবের পুষ্টি ও ঔষধি গুণ রয়েছে। পাকা ফল খুব সুস্বাদু। গাবে ৬৯.৯ মিলিলিটার পানি, ০.৮ গ্রাম খনিজ, ১.৫ গ্রাম আঁশ, ১.৪ গ্রাম আমিষ, ০.১ গ্রাম চর্বি, ৫৮ মিলিগ্রাম ক্যালসিয়াম থাকে। গাবের পাতার সেদ্ধ করা কাথ চর্মরোগ সারাতে সাহায্য করে। এই ফলের পাতা সেদ্ধ করা গরম পানি দিয়ে গার্গল করলে ঠান্ডা কাশি কমে যায়। দেশি গাবে ভেষজ চিকিৎসায় জন্য ছাল ও কাঁচা ফল ব্যবহার করে।\n\nএর থেকে পাওয়া ট্যানিন জাতীয় আঠা প্রস্তুত করা হয়। যা জালে, পশুর চামড়ায় ও নৌকায় মাখানো হয়। গাবগাছের কাঠ কালচে, ঘন ও শক্ত; \nযা ঘরবাড়ি তৈরির কাজে ব্যবহৃত হয়। গাছের পাতা ও বাকল কৃমিনাশক। কাঁচা ফল পানিতে ভিজিয়ে এর রস দিয়ে মাছ ধরার জাল পাকা করার কাজে লাগানো যায়।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "ভারতের পূর্বাঞ্চলীয় রাজ্য আসামের নাগরিক নিবন্ধন তৈরি প্রতিবেশী রাষ্ট্র বাংলাদেশের পক্ষে অপমানজনক। ভারতীয় সংসদ ভবনে দলীয় দপ্তরে বসে আজ বুধবার দুপুরে এ কথা বললেন তৃণমূল কংগ্রেসের নেত্রী ও পশ্চিমবঙ্গের মুখ্যমন্ত্রী মমতা বন্দ্যোপাধ্যায়। তিনি বলেন, বিজেপি বোঝাতে চাইছে সব বাংলাদেশিই যেন অনুপ্রবেশকারী। এটা ঠিক হচ্ছে না। বাংলাদেশ অবৈধ দেশ নয়। সন্ত্রাসবাদী দেশও নয়। নাগরিক নিবন্ধন তালিকা তৈরির বিরোধিতা করে বিজেপি-বিরোধী জনমত গঠন করতে মমতা গত সোমবার দিল্লি আসেন। গতকাল মঙ্গলবার তিনি বলেন, বিজেপি যা করছে তাতে একদিন দেশে গৃহযুদ্ধ বেঁধে যাবে। বুধবার সংসদ ভবনে সাংবাদিকদের প্রশ্নের উত্তরে তিনি বলেন, বাংলাদেশ বন্ধু দেশ। নাগরিকপঞ্জি তৈরি নিয়ে যা চলছে তাতে ওই দেশে বিরূপ প্রভাব পড়বে।  মমতা বলেন, চূড়ান্ত খসড়া নাগরিক নিবন্ধনে যে ৪০ লাখ লোকের নাম ওঠেনি, তাঁদের বেশির ভাগই বাংলাদেশ থেকে আসা মানুষ বলে যা রটনা হচ্ছে, তা মিথ্যা। বাংলাদেশ আমাদের বন্ধু। প্রতিবেশী দেশ। তাদের বিরুদ্ধে এই সব প্রচার গুরুতর সমস্যা সৃষ্টি করবে। তিনি বলেন, সামান্য কিছু মানুষ অনুপ্রবেশকারী হলেও হতে পারেন। কিন্তু অনুপ্রবেশ রোখার দায় কার? সীমান্ত রক্ষীবাহিনীর। সেই বাহিনী যা বিএসএফ নামে পরিচিত, তারা তো কেন্দ্রের অধীন? কেন্দ্রকে হুঁশিয়ার করে মমতা বলেন, ‘বাংলাদেশের নাম করে লাখ লাখ বাঙালিকে আসাম থেকে বিতাড়ন করা ঠিক নয়। আমরা দুই বাংলার মানুষ এক ভাষায় কথা বলি। এটাই কি অপরাধ? আমি বাংলাদেশকে ভালোবাসি। এভাবে ওদের কালি লেপা ঠিক নয়।’ তিনি বলেন, দেশভাগের পর পাকিস্তান থেকে বহু মানুষ ভারতে চলে এসেছেন। নেপাল থেকেও মানুষজন এসেছেন। নাগরিকপঞ্জি তৈরির নামে বিজেপি যা করছে তাতে মনে হচ্ছে, যারা তাদের ভোটার নয় তারা বিদেশি বলে চিহ্নিত হয়ে যাবে। এ জিনিস চলতে থাকলে দেশে গৃহযুদ্ধ বেঁধে যাবে। রক্তগঙ্গা বয়ে যাবে। \nরক্তগঙ্গা এখন না বইলেও উত্তেজনা যে সৃষ্টি হয়ে গেছে, বাঙালিরা যে আক্রান্ত হতে শুরু করেছেন, লোকসভায় সেই অভিযোগ এনেছেন আসামের শিলচরের কংগ্রেস সদস্য সুস্মিতা দেব। আজ সভা শুরুর কিছু সময়ের পরই আসাম-মেঘালয় সীমান্তে বাঙালিদের চিহ্নিত করে মারধর করা হচ্ছে বলে তিনি অভিযোগ করেন। ওয়েলেও নেমে আসেন। বলতে থাকেন, স্বরাষ্ট্রমন্ত্রী রাজনাথ সিং ও বিজেপির সভাপতি অমিত শাহ স্রেফ মৌখিক আশ্বাস দিচ্ছেন। অথচ তাঁদের ক্যাডাররা দাপাদাপি শুরু করে দিয়েছে। \nমমতাও এই আশঙ্কা করছেন। আগামী বছরের নির্বাচনকে মাথায় রেখে তিনি বিজেপি-বিরোধী যে জোট গড়তে উদ্যোগী, তার অনুঘটক হিসেবে বেছে নিয়েছেন খসড়া নাগরিক নিবন্ধন তালিকাকে। সেই লক্ষ্যে আজ তিনি দেখা করেন সাবেক প্রধানমন্ত্রী এইচ ডি দেবগৌড়া ও তাঁর ছেলে কর্ণাটকের মুখ্যমন্ত্রী কুমারস্বামীর সঙ্গে। সন্ধ্যায় দেখা করেন কংগ্রেসের নেত্রী সোনিয়া গান্ধী ও রাহুল গান্ধীর সঙ্গেও। গত দুদিনে কথা বলেছেন এনসিপি নেতা শারদ পাওয়ারসহ বিভিন্ন রাজনৈতিক দলের সংসদীয় নেতাদের সঙ্গে। তাঁর নির্দেশে আজ বৃহস্পতিবার দুদিনের সফরে আসাম যাচ্ছে তৃণমূল কংগ্রেসের আট সদস্যের এক প্রতিনিধিদল। প্রবীণ আইনজীবী ও বিজেপির সাবেক সদস্য রাম জেঠমালানি, সাবেক কেন্দ্রীয় অর্থমন্ত্রী ও বিজেপি নেতা যশবন্ত সিনহা এবং বিজেপির বিক্ষুব্ধ সাংসদ শত্রুঘ্ন সিনহার সঙ্গেও মমতা বৈঠক করেছেন। তাঁদের বলেছেন, ‘রাজনৈতিক স্বার্থে’ নাগরিকপঞ্জি তৈরি করার সিদ্ধান্ত যাঁরা পছন্দ করছেন না, তাঁদেরও আসামে প্রতিনিধিদল পাঠানো দরকার। বিজেপি-বিরোধী জোট গড়ার তাগিদে মমতা ১৯ জানুয়ারি কলকাতায় ব্রিগেড প্যারেড গ্রাউন্ডে জনসমাবেশের আয়োজন করেছেন। সেই সমাবেশে কংগ্রেসসহ সব বিরোধী নেতাদের যোগ দেওয়ার অনুরোধও জানিয়েছেন তিনি।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "প্রস্তাবিত সড়ক পরিবহন আইনের খসড়া আইনি যাচাই (ভেটিং) করে সড়ক পরিবহন ও সেতু মন্ত্রণালয়ে পাঠিয়েছে আইন মন্ত্রণালয়। আগামী সোমবার খসড়াটি চূড়ান্ত অনুমোদনের জন্য মন্ত্রিসভায় ওঠার কথা। আইনমন্ত্রী আনিসুল হক বলেছেন, প্রস্তাবিত আইনে দুর্ঘটনায় মৃত্যু হলে যে শাস্তির বিধান রাখা হয়েছে, তা পর্যাপ্ত। মানুষ মেরে কম শাস্তি পেয়ে কেউ চলে যেতে পারবে না। এ ছাড়া বিদেশের মতো চালকের ভুলের জন্য ১২ পয়েন্ট রাখা হয়েছে। অপরাধের সঙ্গে সঙ্গে পয়েন্ট কাটা যাবে। যদি ১২ পয়েন্টই কাটা যায়, তাহলে ওই চালক কোনো দিনই আর ড্রাইভিং লাইসেন্স পাবেন না।আজ বুধবার সচিবালয়ে সাংবাদিকদের সঙ্গে আলাপকালে আইনমন্ত্রী এ কথা বলেন। আইনের খসড়াটি গত বছরের মার্চে মন্ত্রিসভায় নীতিগত অনুমোদন দেওয়া হয়েছিল। তাতে গাড়ি চালানোর জন্য চালকের কমপক্ষে অষ্টম শ্রেণি পাস হতে হবে। আর চালকের সহযোগীদের (কন্ডাক্টর) কমপক্ষে পঞ্চম শ্রেণি পাস লাগবে। এতে দুর্ঘটনার জন্য মৃত্যু বা অন্যান্য ক্ষেত্রে আগের মতোই দণ্ডবিধি অনুযায়ী শাস্তির বিধান রাখা হয়েছে। অর্থাৎ কেউ যদি গাড়ি চালিয়ে উদ্দেশ্যপ্রণোদিতভাবে নরহত্যা করে, তাহলে ৩০২ ধারা অনুযায়ী শাস্তি দেওয়া হবে। আর মৃত্যু নয়, এমন ঘটনায় ৩০৪ ধারা অনুযায়ী সাজা দেওয়া হবে। শুধু দুর্ঘটনা হলে সর্বোচ্চ তিন বছরের কারাদণ্ড দেওয়া হবে।  \nপ্রস্তাবিত আইনে গাড়ি চালানোর সময় মোবাইল ফোন ব্যবহার করা যাবে না। ড্রাইভিং লাইসেন্স ছাড়া কেউ গাড়ি চালাতে পারবেন না। এসব অপরাধের জন্য বিভিন্ন মেয়াদে শাস্তি রাখা হয়েছে। নীতিগত অনুমোদিত খসড়া অনুযায়ী ফিটনেসবিহীন গাড়ি চালালে এক বছর কারাদণ্ড বা এক লাখ টাকা জরিমানা গুনতে হবে। আর সড়কে দুটি গাড়ি যদি পাল্লা দিয়ে (রেসিং) চালানোর সময় দুর্ঘটনা ঘটে, সে ক্ষেত্রে তিন বছরের কারাদণ্ড অথবা ২৫ লাখ টাকা জরিমানার বিধান রাখা হয়েছে। বাসে নারী, শিশু ও প্রতিবন্ধীদের সংরক্ষিত আসনে কেউ বসলে বা তাদের না বসতে দিলে এক মাসের কারাদণ্ড অথবা পাঁচ হাজার টাকা জরিমানা করার বিধান রাখা হয়েছে।\n \nসম্প্রতি ঢাকায় সড়ক দুর্ঘটনায় দুই শিক্ষার্থী নিহতের ঘটনার পর দীর্ঘদিনের আইনের খসড়ার ভেটিং শেষ করার বিষয়ে জানতে চাইলে বিষয়টিকে কাকতালীয় বললেন আইনমন্ত্রী আনিসুল হক। তিনি বলেন, তাঁর ধারণা আইনটি অনুমোদিত হলে সব অংশীজন ন্যায়বিচার পাবেন। ঢাকায় দুই শিক্ষার্থীর মৃত্যুর ঘটনায় অভিযুক্ত ব্যক্তিদের বিচার ত্বরিতগতিতে করার ব্যবস্থা নেওয়া হবে।১৯৯১ সালে সড়ক দুর্ঘটনায় নিজের স্ত্রী নিহত হওয়ার ঘটনা উল্লেখ করে আইনমন্ত্রী আনিসুল হক বলেন, সড়ক দুর্ঘটনা বা রেল দুর্ঘটনায় কেউ নিহত হলে তার পরিবারের কী অবস্থা হয়, সে বিষয়ে তাঁর অভিজ্ঞতা আছে। এ রকম ঘটনা যাতে আর না ঘটে, সে জন্য প্রধানমন্ত্রী শেখ হাসিনা ও তাঁর সরকারের যা যা উদ্যোগ গ্রহণ করা প্রয়োজন, তা করা হচ্ছে বলেও জানান তিনি।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বঙ্গবন্ধু হত্যাকাণ্ডের জন্য জিয়াউর রহমানকে অভিযুক্ত করে প্রধানমন্ত্রী শেখ হাসিনা বলেছেন, ৭১-এর পরাজিত শক্তি পরাজয়ের প্রতিশোধ নিতেই জাতির পিতাকে হত্যা করেছে। তিনি বলেন, বঙ্গবন্ধু হত্যাকাণ্ডের পর আওয়ামী লীগের সভাপতি নির্বাচিত হয়ে যখন তিনি দেশে ফেরেন, তখন ধানমন্ডির ৩২ নম্বরের বাড়িতে ঢুকতে দেওয়া হয়নি। রাস্তার ওপর বসে মা-বাবার জন্য মিলাদ পড়েছেন। \nশোকের মাস আগস্টের প্রথম দিনে ধানমন্ডি ৩২ নম্বরে বঙ্গবন্ধু স্মৃতি জাদুঘরের সামনে বাংলাদেশ কৃষক লীগ আয়োজিত স্মরণসভা ও স্বেচ্ছায় রক্তদান কর্মসূচিতে প্রধানমন্ত্রী এসব কথা বলেন।\n\nশেখ হাসিনা বলেন, যারা স্বাধীনতার চেতনায় বিশ্বাস করে না কিন্তু ঘটনাক্রমে মুক্তিযুদ্ধে অংশ নিয়েছিল, তারাই জাতির পিতার হত্যার মূল কুশীলব ছিল। \n\nপ্রধানমন্ত্রী এ সময় বিচারপতি সায়েমকে অস্ত্রের মুখে পদত্যাগে বাধ্য করে জিয়ার রাষ্ট্রক্ষমতা দখল এবং বিখ্যাত সাংবাদিক অ্যান্থনি মাসকারেনহাসের সঙ্গে সাক্ষাৎকারে হত্যার পরিকল্পনা বাস্তবায়নকারী আত্মস্বীকৃত খুনি ফারুক-রশিদের জিয়াকে মুজিব হত্যার পরিকল্পনা সম্পর্কে অবহিত করা এবং জিয়া তাঁদের এগিয়ে যাওয়ার কথা বলার প্রসঙ্গ উল্লেখ করেন। তিনি বলেন, ‘জিয়া এই খুনের সঙ্গে জড়িত ছিল বলেই পরে সে খুনিদের বিদেশি দূতাবাসে চাকরি দিয়ে পুরস্কৃত করেছে।’\n\nপ্রধানমন্ত্রী বলেন, বঙ্গবন্ধুর সব খুনির বিচার এবং অনেককে শাস্তি দেওয়া হলেও জিয়া আগেই ঘটনাচক্রে নিহত হওয়ায় তাঁকে এই হত্যার বিচারের মুখোমুখি করা যায়নি। শেখ হাসিনা বলেন, ‘জিয়ার যা পরিণতি হয়েছিল, তা তাঁর অবধারিত। তবে আমার দুঃখ একটাই যে, তার বিচারটা আমি করতে পারলাম না। তার আগেই সে মরে গেল।’ তিনি বলেন, ‘জিয়া ঘাতকদের বলেছিলেন এগিয়ে যাও, আমি আছি। খুনি মোশতাক আমাদের দলেই ছিল, তবু সে বেইমানি ও মুনাফেকি করেছিল। অথচ তিন মাসও ক্ষমতায় থাকতে পারেনি।’\n\nপ্রধানমন্ত্রী বলেন, ‘আমি দেশের মানুষের কাছে কৃতজ্ঞতা জানাই এ কারণে যে, তারা আওয়ামী লীগকে ভোট দিয়েছিল বলেই আমরা ক্ষমতায় আসতে পেরেছি। খুনিদের বিচার করে দেশকে কলঙ্কমুক্ত করতে পেরেছি।’ প্রধানমন্ত্রী বলেন, ‘আগস্ট শোকের মাস। এ মাসে আমি হারিয়েছি আমার বাবা-মাসহ পরিবারের সদস্যদের। কিন্তু জাতি হারিয়েছে দেশের অভিভাবককে। বঙ্গবন্ধু আজ বেঁচে থাকলে অনেক আগেই বাংলাদেশ উন্নত দেশে পরিণত হতো।’শেখ হাসিনা বলেন, ‘১৫ আগস্টের খুনিরা প্রতিনিয়ত আমাদের বাসায় যাতায়াত করত। বাবার কাছ থেকে নানা সুবিধা নিত। এরপরও তারা বেইমানি করেছে। তারা শুধু বঙ্গবন্ধুকে হত্যাই করেনি, এ হত্যার বিচার যাতে না হয় সে জন্য ইনডেমনিটি অধ্যাদেশও জারি করে।’প্রধানমন্ত্রী বলেন, ‘পঁচাত্তরের পর বাংলাদেশে ১৯টা ক্যু হয়েছিল। সেনাবাহিনীর বহু অফিসার, বহু সৈনিক, বিমানবাহিনীর অফিসারদের নির্বিচারে হত্যা করা হয়েছিল। মুক্তিযোদ্ধা অফিসার কেউই ছিল না। একে একে সবাইকেই মেরে ফেলা হয়। এ দেশের নির্বাচনী প্রক্রিয়া ধ্বংস করা হয়।’শেখ হাসিনা বলেন, ‘আমাকে আর রেহানাকে দেশে আসতে দেওয়া হয়নি। রেহানার পাসপোর্ট পর্যন্ত নবায়ন করে দেয়নি জিয়াউর রহমান। আওয়ামী লীগ যখন আমাকে সভাপতি নির্বাচিত করে, জোর করে আমি তখন দেশে ফিরে আসি।’ তিনি বলেন, ‘দেশে আসার পর আমাকে এই বাড়িতে (ধানমন্ডির ৩২ নম্বর) ঢুকতে দেওয়া হয়নি। এই বাড়ির গেটে তালা ছিল। এই রাস্তার ওপর বসে বাবা-মা ও ভাইবোনের জন্য মিলাদ পড়েছিলাম আওয়ামী লীগের নেতা-কর্মীসহ আমরা।’প্রধানমন্ত্রী অনুষ্ঠানে কৃষক লীগের নিয়মিত প্রকাশনা ‘কৃষকের কণ্ঠ’র আগস্ট উপলক্ষে বিশেষ সংখ্যার মোড়ক উন্মোচন করেন। অনুষ্ঠানের শুরুতে জাতির পিতাসহ ১৫ আগস্টের শহীদদের স্মরণে এক মিনিট নীরবতা পালন করা হয়।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "ক্রিস্টিয়ানো রোনালদো জুভেন্টাসে যোগ দেওয়ার পরই আলোচনাটা শুরু হয়েছিল। কবে তুরিনের মায়া কাটিয়ে চলে যাবেন গঞ্জালো হিগুয়েইন। প্রশ্নের উত্তর পেতে দুই সপ্তাহ সময় লাগল। রোনালদো ক্লাবে যোগ দেওয়ায় চলে যেতে হলো আর্জেন্টাইন ফরোয়ার্ডকে। এক মৌসুমের জন্য ধারে এসি মিলানে চলে যাচ্ছেন হিগুয়েইন।সিআর সেভেন জুভেন্টাসে যোগ দেওয়ার পর দলটির সম্ভাব্য একাদশ সাজানোর চেষ্টা করেছে বিশ্বের নানা পত্রিকা। একেকটি সংবাদমাধ্যম একেকটি ফরমেশনে দল সাজিয়েছে, রোনালদোকে কেন্দ্র করে ডান ও বাম প্রান্তে আক্রমণে কখনো ডগলাস কস্তা, কখনো মানজুকিচ কিংবা পাওলো ডিবালাকে দেখানো হয়েছে। তবে একটি ব্যাপারে প্রায় সবাই একমত ছিল। রোনালদোর সঙ্গী হিসেবে তাঁরই সাবেক সতীর্থকে কেউ রাখেননি। কারণ দিনে দিনে নম্বর নাইনে রূপ নেওয়া রোনালদোকে দলে রাখলে হিগুয়েইনকে রাখার কোনো কারণ খুঁজে পাচ্ছিলেন না কেউ।রোনালদোর উচ্চ বেতনও এর পেছনে ভূমিকা রেখেছে। ক্লাবে এর আগে সর্বোচ্চ বেতন পেতেন হিগুয়েইন। রোনালদোর কারণে নিজেদের ব্যয় হঠাৎ করেই বছরে ৬০ মিলিয়ন ইউরো বেড়ে গেছে জুভেন্টাসের। এ ব্যয় কমাতে দ্বিতীয় সর্বোচ্চ আয় করা খেলোয়াড়কে ছেড়ে দেওয়াটাই যুক্তিযুক্ত মনে হয়েছে ইতালিয়ান চ্যাম্পিয়নদের। তা ছাড়া হিগুয়েইনকে ধারে পেতেই ১৮ মিলিয়ন ইউরো দেবে মিলান। এক বছর পর এ দলবদল স্থায়ী করতে চাইলে আরও বাড়তি ৩৬ মিলিয়ন দেবে মিলান। ত্রিশোর্ধ্ব এক স্ট্রাইকারের জন্য এ অঙ্কটা ভালোই মনে হচ্ছে জুভেন্টাসের।ওদিকে এক বছর মিলান বাসের পর তুরিনে ফিরছেন লিওনার্দো বোনুচ্চি। ত্রিশোর্ধ্ব এই ডিফেন্ডারের সঙ্গে জায়গা পাল্টেছেন ২৪ বছর বয়সী ডিফেন্ডার মাত্তিয়া কালদারা। সম্ভাবনাময় এক ডিফেন্ডারকে জুভেন্টাসের এভাবে ছেড়ে দেওয়ার অর্থ একটাই। রোনালদোকে একটি অভিজ্ঞতাসম্পন্ন দল এনে গড়ে দেওয়া, যে দল চ্যাম্পিয়নস লিগ জেতার ক্ষমতা রাখে। ২২ বছরের হাহাকার যে জমে আছে জুভেন্টাসের এ ট্রফি নিয়ে। আর ইউরোপের ক্লাব সেরা প্রতিযোগিতায় হিগুয়েইনের বাজে পারফরম্যান্স তো আর কেউ ভোলেননি!ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "স্বাস্থ্য ও পরিবারকল্যাণমন্ত্রী এবং আওয়ামী লীগের সভাপতিমণ্ডলীর সদস্য মোহাম্মদ নাসিম বলেছেন, বাসচাপায় দুই শিক্ষার্থী নিহতের ঘটনায় দোষী চালককে অবশ্যই শাস্তি পেতে হবে। শিক্ষার্থীদের আন্দোলন প্রসঙ্গে তিনি বলেছেন, একটি অন্যায়কে আরেকটি অন্যায় দিয়ে প্রতিবাদ করা যায় না। \nস্বাস্থ্যমন্ত্রী বুধবার রাজধানীর ফার্মগেটে কৃষিবিদ ইনস্টিটিউশন মিলনায়তনে বিশ্ব মাতৃদুগ্ধ সপ্তাহের উদ্বোধনী অনুষ্ঠানে প্রধান অতিথির বক্তব্যে এসব কথা বলেন।\n\nমোহাম্মদ নাসিম বলেন, ‘যারা নিরপরাধ ফুলের মতো শিশুদের ওপর বাস চালিয়ে দিয়েছে, আমি তাদের প্রতি ঘৃণা এবং অপরাধীদের বিচারের দাবি জানাই। এই অপরাধীরা অবশ্যই শাস্তি পাবে, কারণ কেউ আইনের ঊর্ধ্বে নয়।’\n\nদোষীদের বিচারের দাবিতে আন্দোলনরত শিক্ষার্থীদের থামাতে অভিভাবকদের প্রতি বিশেষ অনুরোধ জানিয়ে মোহাম্মদ নাসিম বলেন, ‘আমি অভিভাবকদের উদ্দেশে বলছি, দয়া করে আপনারা আপনাদের সন্তানদের আর রাস্তায় পাঠাবেন না। এতে আপনারাসহ সারা দেশবাসী ক্ষতিগ্রস্ত হচ্ছে। আপনারাই আপনাদের বাচ্চাদের নিয়ে স্কুলে যেতে পারছেন না। একটি অন্যায়কে আরেকটি অন্যায় দিয়ে প্রতিবাদ করা যায় না।’ তিনি বলেন, ‘বাস দুর্ঘটনায় হতাহতের ঘটনায় ঘৃণা ও ধিক্কার জানাই। এমন ঘটনা কেউ সমর্থন করে না। এটি নিঃসন্দেহে বড় অপরাধ। কিন্তু এটাও বুঝতে হবে যে দুর্ঘটনা ঘটার পর থেকেই সময়ক্ষেপণ না করে জড়িত লোকজনেদের বিরুদ্ধে প্রয়োজনীয় ব্যবস্থা গ্রহণ করে চলেছে সরকার। স্বল্প সময়ের মধ্যে আসামিদের গ্রেপ্তার করে বিচারের আওতায় আনা হয়েছে।’স্বাস্থ্য সচিব (স্বাস্থ্যসেবা বিভাগ) মো. সিরাজুল হক খানের সভাপতিত্বে অনুষ্ঠানে বক্তব্য দেন স্বাস্থ্য শিক্ষা ও পরিবারকল্যাণ বিভাগের সচিব জি এম সালেহ উদ্দিন, স্বাস্থ্য অধিদপ্তরের অতিরিক্ত মহাপরিচালক এনায়েতুর রহমান, বাংলাদেশ ব্রেস্ট ফিডিং ফাউন্ডেশনের চেয়ারম্যান এস কে রায় প্রমুখ।শিশুদের বুকের দুধ খাওয়ানোর আহ্বান জানিয়ে স্বাস্থ্যমন্ত্রী বলেন, শিশুকে মায়ের বুকের দুধ খাওয়ানোর হারের দিক দিয়েও পিছিয়ে নেই বাংলাদেশ। দুই বছর বয়স পর্যন্ত মায়ের বুকের দুধ পান করা শিশুর সংখ্যা বেড়ে ৮৭ দশমিক ৩ শতাংশে পৌঁছেছে। এ ক্ষেত্রে বাংলাদেশের অবস্থান তৃতীয়। প্রথম ও দ্বিতীয় স্থানে থাকা শ্রীলঙ্কা ও কিউবায় এই হার যথাক্রমে ৮৮ ও সাড়ে ৮৭ শতাংশ।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "গাজীপুরের চান্দনা চৌরাস্তা থেকে তিনটি সড়কে প্রতিদিন দুই শতাধিক লেগুনা চলাচল করে, যার বেশির ভাগই ফিটনেসবিহীন ও ঝুঁকিপূর্ণ। লেগুনার অধিকাংশ চালক শিশু। প্রায় প্রতিদিনই এসব লেগুনা ছোট-বড় দুর্ঘটনার শিকার হচ্ছে।চান্দনা চৌরাস্তা এলাকায় চলাচল করা যাত্রীরা বলেন, লেগুনার মালিকেরা টাকা বাঁচানোর জন্য কম বয়সের চালক দিয়ে গাড়ি চালাচ্ছেন। বেশির ভাগ লেগুনা ফিটনেসবিহীন ৩০ থেকে ৩৫ বছর পুরোনো মাইক্রোবাস কেটে তৈরি করা হয়েছে।এলাকাবাসী ও হাইওয়ে পুলিশ সূত্রে জানা গেছে, গাজীপুরের চান্দনা চৌরাস্তা থেকে কালিয়াকৈর উপজেলার চন্দ্রা, শ্রীপুরের মাওনা পর্যন্ত এবং জয়দেবপুর শহর পর্যন্ত চলাচল করে এই লেগুনাগুলো। চান্দনা চৌরাস্তা মোড়ে তিনটি স্ট্যান্ডে দুই শতাধিক লেগুনা রয়েছে। নির্ধারিত কোনো স্থান না থাকায় চান্দনা চৌরাস্তা এলাকায় মহাসড়কের ওপরই থামিয়ে লেগুনার যাত্রী ওঠানো-নামানো হয়।গতকাল মঙ্গলবার সরেজমিনে দেখা যায়, অধিকাংশ লেগুনার চালক ও সহযোগীর বয়স ১০ থেকে ১৫ বছর। এসব শিশু পাঁচ-ছয় মাস পেরোলেই চালকের আসনে বসে পড়ে। পর্যায়ক্রমে এ শিশুরাই কম টাকা বেতন নিয়ে নিয়মিত লেগুনা চালাতে শুরু করে। ঢাকা-ময়মনসিংহ মহাসড়ক এবং ঢাকা-টাঙ্গাইল মহাসড়কে প্রায় প্রতিদিনই ছোট-বড় দুর্ঘটনা ঘটছে এসব অদক্ষ শিশু-কিশোর চালকদের জন্য।গাজীপুর হাইওয়ে পুলিশ সূত্র জানায়, লেগুনা বন্ধ করে দেওয়ার উদ্যোগ নিলে নানা প্রতিকূলতার জন্য তারা সেটা সফল হতে পারেনি। এ ছাড়া পর্যাপ্ত গাড়ি না থাকায় গাজীপুরে পুলিশ সদস্যরা মাঝেমধ্যে টহল ও যাতায়াতের জন্য এই লেগুনাগুলো ব্যবহার করেন। ফলে অবৈধ লেগুনার বিরুদ্ধে ব্যবস্থা নিতে খুব একটা আগ্রহী নয় তারা।সকাল নয়টা থেকে বেলা আড়াইটা পর্যন্ত চান্দনা চৌরাস্তা এলাকায় অবস্থান করে দেখা গেছে, টাঙ্গাইল রোডে চলাচলকারী লেগুনার অধিকাংশ চালকের বয়স ১৮ বছরের কম। এক চালক কালাম মিয়া (১৮) জানান, অনেক দিন ধরে তিনি লেগুনার হেলপার হিসেবে কাজ করছেন। একটু একটু করে চালাতে চালাতে এখন তিনি চালক হয়ে গেছেন। এখনো অবশ্য চালানোর লাইসেন্স নেই বলে জানান তিনি।চৌরাস্তা থেকে জয়দেবপুরের দিকে যাওয়ার স্ট্যান্ডে দেখা গেছে, তিনটি লেগুনার চালকের আসনে তিনটি শিশু। তাদের সহযোগীরাও শিশু। এরা সবাই পর্যায়ক্রমে যাত্রী নিয়ে গাড়ি চালিয়ে চলে যাচ্ছে।চান্দনা চৌরাস্তা এলাকার বাসিন্দা আজাদ মিয়া জানান, যাত্রীর তুলনায় বাস কম। ফলে লেগুনাতে যাতায়াত করতে হয়। আর মালিকেরা টাকা বাঁচাতে শিশু-কিশোরদের হাতে তুলে দিয়েছেন স্টিয়ারিং। এতে প্রায় প্রতিদিনই ঘটছে সড়ক দুর্ঘটনা। সড়ক দুর্ঘটনা বন্ধ করতে এসব অবৈধ যানবাহন বন্ধ করা এবং লাইসেন্স ছাড়া যারা গাড়ি চালাচ্ছে, তাদের বিরুদ্ধে ব্যবস্থা নেওয়া জরুরি।গাজীপুর হাইওয়ে পুলিশের পরিদর্শক মো. অহিদুজ্জামান জানান, মহাসড়কে সড়ক দুর্ঘটনার বড় কারণ এসব অবৈধ যাত্রীবাহী লেগুনা। লেগুনার চালকেরাও অদক্ষ, নেই কোনো লাইসেন্স। এসব অবৈধ লেগুনা এবং ব্যাটারিচালিত অটোরিকশা বন্ধ করা গেলে সড়ক দুর্ঘটনা অনেক কমে যাবে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "ঢাকা বিশ্ববিদ্যালয়ের (ঢাবি) শিক্ষার্থীদের বহন করা একটি বাস ব্রেক ফেল করে তিন শিক্ষার্থী আহত হয়েছেন। বাসটি ওই সময় বাম পাশে হেলে গিয়ে ফ্লাইওভারের পাশে লাগানো লোহার জালে ধাক্কা খায়। দরজা-জানালায় ঝুলে থাকা ছাত্রদের তিনজন এ সময় বাস থেকে ছিটকে পড়েন। এতে একজনের মাথা ফেটে গেছে, দুজন প্রাথমিক চিকিৎসা নিয়েছেন।আজ বুধবার সকালে রাজধানীর চানখাঁরপুল এলাকায় মেয়র হানিফ ফ্লাইওভার থেকে নামার সময় এ দুর্ঘটনা ঘটে। আহত তিন শিক্ষার্থী হলেন ফলিত রসায়ন বিভাগের মো. জাওয়াদ, তথ্য ও প্রযুক্তি ইনস্টিটিউটের আমিনুল ইসলাম ও ফলিত গণিত বিভাগের আজিজুর রহমান। তাঁদের মধ্যে জাওয়াদের মাথা ফেটে গেছে। তাঁকে ঢাকা মেডিকেল কলেজ হাসপাতালে ভর্তি করা হয়েছে।‘ইদ্রাকপুর’ নামের বাসটি ঢাকা বিশ্ববিদ্যালয় থেকে মুন্সিগঞ্জে যাতায়াত করে। ওই বাসে থাকা এক ছাত্রী প্রথম আলোকে বলেন, অন্যদিনের তুলনায় আজ বাসে অনেক বেশি শিক্ষার্থী ছিলেন। অনেকেই বাসের দরজায় ঝুলে ছিলেন, জানালার পাশে বসে ছিলেন। হানিফ ফ্লাইওভার থেকে নামার সময় একজন নামতে চাইলেও বাস দাঁড়াচ্ছিল না। বাসের চালক ‘ব্রেক ফেল’ হয়েছে বলতে থাকেন। এতে ঝুলে থাকা শিক্ষার্থীরা হুড়োহুড়ি করে ভেতরে ঢুকতে চান। এ সময় বাসটি বাম পাশে কাত হয়ে ফ্লাইওভারের দেয়ালে বসানো লোহার খাঁচার সঙ্গে ধাক্কা খায়। ফলে দরজা-জানালায় ঝুলতে থাকা তিন-চারজন নিচে পড়ে যান। এর পরপরই চালক বাসটি থামাতে সক্ষম হন।বাসের চালক রেজাউলের মুঠোফোনে একাধিকবার চেষ্টা করেও পাওয়া যায়নি। বিশ্ববিদ্যালয়ের পরিবহন ব্যবস্থাপক ঘটনার সত্যতা নিশ্চিত করে বলেন, ‘মুন্সিগঞ্জ থেকে আসার পথে শনির আখড়া এলাকায় বিশ্ববিদ্যালয়ের শিক্ষার্থীদের বহন করা বিআরটিসির কয়েকটি বাস চলমান আন্দোলনে আটকে যায়। ফলে সামনে থাকা এই বাসটিতে প্রায় তিন গাড়ির যাত্রী ছিল। বাসের দরজা-জানালায় অনেকেই ঝুলে ছিল। একপর্যায়ে ব্রেক ফেল করায় বাসটি একদিকে হেলে যায় বলে চালক ও সহকারীর ভাষ্য। তারপরও প্রকৃত ঘটনা জানতে প্রধান কারিগরি কর্মকর্তা আবদুল হালিমকে দায়িত্ব দেওয়া হয়েছে।’জানতে চাইলে ঢাকা বিশ্ববিদ্যালয়ের সহ-উপাচার্য (প্রশাসন) অধ্যাপক মুহাম্মদ সামাদ প্রথম আলোকে বলেন, ‘এটি একটি দুর্ঘটনা। আমরা আহতদের খোঁজ নিয়েছি। তাঁরা শঙ্কামুক্ত। তারপরও এখানে কারও ত্রুটি-বিচ্যুতি আছে কি না, তা খতিয়ে দেখা হচ্ছে। কিন্তু এর বাইরে বাসের সংখ্যা কম হওয়াটা আমাদের মূল সমস্যা। শিক্ষার্থীরা বাদুড়ঝোলা হয়ে যাতায়াত করে। সেগুলোর সমাধান কীভাবে করা যায় আমরা দেখছি।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "জিম্বাবুয়ের সাবেক প্রেসিডেন্ট রবার্ট মুগাবের আশা আর পূরণ হলো না। তিনি চেয়েছিলেন, তাঁর সাবেক রাজনৈতিক দল জানু-পিএফ যেন সাধারণ নির্বাচনে হেরে যায়। তবে আপাতত যে ফলাফল প্রকাশিত হয়েছে, তাতে দেখা যাচ্ছে বেশির ভাগ আসনে জয়ী হয়েছে ক্ষমতাসীন দল। অন্যদিকে বিরোধী দল বলছে জয়ী হয়েছে তারা।বিবিসির খবরে বলা হয়েছে, গত সোমবার জিম্বাবুয়েতে সাধারণ নির্বাচন অনুষ্ঠিত হয়। একই দিন পার্লামেন্টারি ও স্থানীয় নির্বাচনেরও ভোট গ্রহণ হয়। তবে ভোট গ্রহণের একদিন পার হয়ে যাওয়ার পরও দেশটির নির্বাচন কমিশন পুরো ফলাফল জানাতে পারেনি। প্রকাশিত হয়েছে আংশিক ফলাফল। তাতে দেখা গেছে, বেশির ভাগ আসনে জয়ী হয়েছে ক্ষমতাসীন রাজনৈতিক দল জানু-পিএফ। সর্বশেষ প্রকাশিত ফলাফলে ১১০টি আসনে জিতেছে জানু-পিএফ। অন্যদিকে ৪১টিতে জিতেছে এমডিসি জোট। পার্লামেন্টের নিম্নকক্ষে মোট ২১০টি আসন রয়েছে।প্রেসিডেন্ট নির্বাচনে প্রধান প্রতিদ্বন্দ্বীদের মধ্যে আছেন শাসক দল জানু-পিএফ পার্টির এমারসন মানানগাগোয়া এবং বিরোধী নেতা নেলসন চামিসা। মানানগাগোয়া জিম্বাবুয়ের বর্তমান প্রেসিডেন্ট এবং একসময় রবার্ট মুগাবের মিত্র ছিলেন তিনি। প্রেসিডেন্ট নির্বাচিত হতে মোট ভোটের ৫০ শতাংশের বেশি পেতে হবে।বিরোধীদলীয় নেতা নেলসন চামিসা অবশ্য নিজেকে বিজয়ী দাবি করেছেন। এমডিসি জোট থেকে নির্বাচনে অংশ নেন তিনি। এক টুইট বার্তায় চামিসা লিখেছেন, ‘পপুলার ভোটে জিতেছি আমরা।’বার্তা সংস্থা এএফপির খবরে বলা হয়েছে, গত নভেম্বর মাসে সামরিক বাহিনীর চাপে ক্ষমতা ছাড়তে বাধ্য হন জিম্বাবুয়ের সাবেক প্রেসিডেন্ট রবার্ট মুগাবে। ৯৪ বছর বয়স্ক মুগাবে প্রায় ৩৭ বছর দেশটির রাষ্ট্রক্ষমতায় ছিলেন। জিম্বাবুয়েতে এই প্রথমবারের মতো একটি নির্বাচন হচ্ছে, যেখানে প্রতিদ্বন্দ্বিতায় মুগাবে নেই। গত রোববার হারারেতে নিজ বাসভবনে এক সংবাদ সম্মেলনে তিনি বলেছিলেন, ‘যারা আমাকে নির্যাতন করেছে, তাদের আমি ভোট দিতে পারি না। জানু-পিএফ’কে আমি ভোট দিতে পারব না। বাকি থাকল কি? আমার মনে হয়, শুধুই চামিসা।’গত সোমবার ভোট গ্রহণের দিন থেকেই জিম্বাবুয়েতে ভোট জালিয়াতি ও অনিয়মের অভিযোগ তোলে বিরোধী দলগুলো। এখন এমডিসি জোটের দাবি, নেলসন চামিসা জেতায় আনুষ্ঠানিক ফলাফল প্রকাশ করছে না নির্বাচন কমিশন।এরই মধ্যে নির্বাচন কমিশন কার্যালয়ে দাঙ্গা পুলিশ মোতায়েনের খবর পাওয়া গেছে। স্থানীয় সূত্রগুলো জানিয়েছে, বুধবারই রাষ্ট্রপতি নির্বাচনের ফলাফল প্রকাশ করার কথা রয়েছে। ইউরোপীয় ইউনিয়ন কমিশন ফলাফল প্রকাশে এই বিলম্বের সমালোচনা করেছে।গত বছর পুরো বিশ্বকে চমকে দিয়ে জিম্বাবুয়ের ক্ষমতা দখল করে দেশটির জেনারেলরা। অভিযোগ আছে, ওই সময় রবার্ট মুগাবে তাঁর স্ত্রী গ্রেসকে ক্ষমতাসীন করতে চেয়েছিলেন।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বিমান বাংলাদেশ এয়ারলাইনসের জন্য নতুন তিনটি ড্যাশ-৮ কেনার জন্য চুক্তি সই হয়েছে। কানাডার বিমান নির্মাতা প্রতিষ্ঠান বোম্বার্ডিয়ার ইনকরপোরেশনের কাছ থেকে এ বিমান কেনা হচ্ছে।আজ বুধবার সচিবালয়ে বিমান পরিবহন ও পর্যটন মন্ত্রণালয়ের সভাকক্ষে কানাডার বোম্বার্ডিয়ারের সঙ্গে এ চুক্তি করেছে বাংলাদেশ বিমান। বিমানের ব্যবস্থাপনা পরিচালক (এমডি) মোসাদ্দিক আহমেদ ও কানাডিয়ান বোম্বার্ডিয়ার করপোরেশনের ভারপ্রাপ্ত চেয়ারম্যান কার্ল মার্কিটি ক্রয় চুক্তিতে সই করেন।২০১৫ সালে ৬ এপ্রিল কানাডার কমার্শিয়াল করপোরেশনের টার্বো প্রব বিক্রয়ের প্রস্তাব দেয় বিমানকে। ২০১৬ সালের ১৫ নভেম্বর অর্থনৈতিক বিষয়ে সরকারি ক্রয় কমিটিতে এ উড়োজাহাজ ক্রয়সংক্রান্ত একটি প্রস্তাব অনুমোদন দেওয়া হয়।অনুষ্ঠানে জানানো হয়, বিমান তিনটি ২০২০ সালের মার্চ, মে ও জুন মাসে হস্তান্তর করার কথা রয়েছে। জিটুজি চুক্তির মাধ্যমে উড়োজাহাজগুলো সরবরাহ করবে কানাডা সরকার। অভ্যন্তরীণ রুটসহ ইয়াঙ্গুন, কলকাতার মতো রুটে এগুলো চলবে। প্রতিটি উড়োজাহাজের ভিত্তি মূল্য ধরা হয়েছে ৩৩ দশমিক ৪ মিলিয়ন ডলার।অনুষ্ঠানে বিমানমন্ত্রী শাহজাহান কামাল বলেন, জাতীয় পতাকাবাহী বিমানকে আকাশে শান্তির নীড় হিসেবে গড়ে তুলতে সরকার কাজ করে যাচ্ছে। এ লক্ষ্যে বিমানের সেবার মান বৃদ্ধিসহ এর বহরে নতুন নতুন এয়ারক্রাফট সংযোজন করা হচ্ছে।এ সময় বেসামরিক বিমান ও পর্যটনসচিব মহিবুল হক, বিমান বোর্ডের চেয়ারম্যান এয়ার মার্শাল (অব.) ইনামুল বারি, বোম্বার্ডিয়ারের রিজিওনাল ডিরেক্টর রব বারডিকিন উপস্থিত ছিলেন।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "শুধু ফুটবল নয়, রিয়াল মাদ্রিদ বাস্কেটবলও খেলে। দুই খেলাতেই এবার ইউরোপের সেরা ক্লাব প্রতিযোগিতা জিতেছে রিয়ালের দুই দল। রিয়ালের ফুটবল দল না পারলেও বাস্কেটবল দল এবার লিগও জিতেছে। বাস্কেটবল ছাড়াও রিয়ালের এক সময় হ্যান্ডবল, রাগবি আর ভলিবল দলও ছিল। সেসব আর খেলে না রিয়াল মাদ্রিদ। কিন্তু রিয়ালের রেসলিং টিম আছে বলে তো শোনা যায়নি। কিন্তু সেখানেও একটি ট্রফি অর্জন করল রিয়াল। তাও প্রথাগত রেসলিং নয়; বিনোদনে ঠাসা ভীষণ জনপ্রিয় ডব্লুবডব্লুই-এর বেল্ট!ওয়ার্ল্ড রেসলিং এন্টারটেইনমেন্ট বা ডব্লুডব্লুই জয়ীকে দেওয়া হয় এই বেল্ট। যার জন্য কত মারপিট! তবে রিয়ালকে রেসলিংয়ের রিংয়ে নামতে হয়নি। স্প্যানিশ ক্লাবটিকে এই বেল্ট সম্মাননা হিসেবে দিয়েছে ডব্লুডব্লুই। আর রিয়ালকে সেটি তুলে দিয়েছেন এই অঙ্গনের কিংবদন্তি ট্রিপল এইচ। যিনি বর্তমানে ডব্লুডব্লুইর নির্বাহী ভাইস প্রেসিডেন্টের ভূমিকা পালন করছেন। টানা তিনবার চ্যাম্পিয়নস লিগ জেতার অনন্য কীর্তি গড়ায় রিয়ালকে এই সম্মাননা দিয়েছে ডব্লুডব্লুই।রিয়ালের জন্য বিশেষভাবে বানানো এই বেল্টের মাঝখানে ডব্লুডব্লুইর সেই বিখ্যাত লোগো। আর তার দুই পাশে ক্লাবটির লোগো জুড়ে দেওয়া হয়েছে। আর সেই বেল্টের ছবি ট্রিপল এইচ-এর পেজ থেকে টুইট করে লেখা হয়েছে, ‘টানা তিনবার চ্যাম্পিয়নস লিগ জেতার পর রিয়ালের সময় হয়েছে ডব্লুডব্লুই চ্যাম্পিয়নের মতো উদ্‌যাপন করার। #হালা মাদ্রিদ।’এরই মধ্যে এই বেল্ট আনুষ্ঠানিকভাবে রিয়ালের হাতে তুলেও দেওয়া হয়েছে। আর সেটি নিয়ে ছবি তুলে দানি কারভাহাল ও লুকাস ভাসকেজ টুইট করেছে, ‘আমরা এখন কিন্তু ডব্লুডব্লুই চ্যাম্পিয়নও।’ এই সৌজন্যবোধে মুগ্ধ রিয়াল ডব্লুডব্লুইর তারকাদের আমন্ত্রণ জানিয়েছে তাদের খেলা দেখার জন্য। প্রাক-মৌসুম সফরে রিয়াল এখন যুক্তরাষ্ট্রেই আছে। সেখানে আজ তারা ম্যানচেস্টার ইউনাইটেডের বিপক্ষে প্রীতি ম্যাচে হেরেছে ২-১ গোলে। সেই ম্যাচটা দেখার আমন্ত্রণ ছিল ডব্লুডব্লুই তারকাদের। ডব্লুডব্লুইও তাদের সামারস্লাম দেখার জন্য আমন্ত্রণ জানিয়েছে রিয়ালকে।ডব্লুডব্লুইর এই বেল্ট এর আগেও অন্যান্য খেলার দল বা তারকাকে দেওয়া হয়েছে। যেটি এর আগে পেয়েছে চেলসি, ম্যানচেস্টার সিটি, বোকা জুনিয়র্সের মতো ফুটবল দল; সেরেনা উইলিয়ামসের মতো টেনিস তারকা; এনবিএর বাস্কেটবল দল গোল্ডেন স্টেট ওয়ারিয়র্স। এমনিকে আইপিএল চ্যাম্পিয়ন হওয়ার পর মুম্বাই ইন্ডিয়ানসকেও এই বেল্ট দেওয়া হয়েছিল।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সিলেট সিটি করপোরেশন নির্বাচনে ১৩টি কেন্দ্রে অনিয়ম ও কারচুপির অভিযোগ এনেছেন আওয়ামী লীগের মেয়র প্রার্থী বদরউদ্দিন আহমদ কামরান। তিনি এসব কেন্দ্রে আবার ভোট নেওয়ার দাবি জানিয়ে আজ বুধবার বিকেলে রিটার্নিং কর্মকর্তা মো. আলীমুজ্জামানের কাছে একটি আবেদন করেছেন।কামরান স্বাক্ষরিত আবেদনে দেখা গেছে, পুলিশ লাইন, ব্লু-বার্ড স্কুল অ্যান্ড কলেজ, খাসদবির প্রাথমিক বিদ্যালয়, বীরেশ চন্দ্র উচ্চবিদ্যালয়, মঈনুননেছা বালিকা উচ্চবিদ্যালয়, সরকারি বাকশ্রবণ প্রতিবন্ধী বিদ্যালয়, দরগাহ গেট সরকারি প্রাথমিক বিদ্যালয়, মীরাবাজার মডেল স্কুল, কাজী জালাল উদ্দিন বহুমুখী বালিকা উচ্চবিদ্যালয়, বখতিয়ার বিবি সরকারি প্রাথমিক বিদ্যালয় এবং শাহজালাল উপশহর উচ্চবিদ্যালয়ের ১৩টি কেন্দ্রে তিনি নানা ধরনের অনিয়ম ও কারচুপির অভিযোগ করেছেন।  আরিফুলের কর্মী-সমর্থকদের বিরুদ্ধে জাল ভোট প্রদান, ভোট ডাকাতি, ব্যালট পেপার ছিনিয়ে নেওয়া, আওয়ামী লীগের এজেন্টদের বের করে দেওয়া, কেন্দ্র দখল, গুলি ছুড়ে ভোটারদের তাড়িয়ে দেওয়া, তাঁকে প্রকাশ্যে ধানের শীষের কর্মীদের অস্ত্র প্রদর্শনসহ নানা অনিয়ম ও কারচুপির অভিযোগ করেছেন বদরউদ্দিন আহমদ কামরান। তাই এসব কেন্দ্রের ফলাফল বাতিল ঘোষণা করে পুনরায় ভোট নেওয়ার জন্য তিনি দাবি জানিয়েছেন।\n কামরানের অভিযোগ দাখিলের বিষয়টি নিশ্চিত করেছেন সিটি নির্বাচনে সহকারী রিটার্নিং কর্মকর্তার দায়িত্বে থাকা মোহাম্মদ এমদাদুল হক। এ বিষয়ে জানতে চাইলে সিলেট জেলা বিএনপির সাধারণ সম্পাদক এবং আরিফুলের নির্বাচন পরিচালনা পর্ষদের স্টিয়ারিং কমিটির সদস্যসচিব আলী আহমদ প্রথম আলোকে বলেন, ‘এটা একটা হাস্যকর অভিযোগ। তারা (আওয়ামী লীগ) নিজেরা ভোট জালিয়াতি করে সেটি এখন বিএনপির ঘাড়ে চাপিয়ে দিতে চাইছে। তাদের ভোট জালিয়াতির বিষয়টি এই সিলেটের মানুষ দেখেছে। এর বিচারের ভার জনগণের কাছেই থাকল।’ ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের বলেছেন, বঙ্গবন্ধুর মৃত্যুদিবসে জন্মদিন পালন করার জন্য বিএনপি ক্ষমা না চাইলে ও দুঃখ প্রকাশ না করলে সংলাপ হবে না। আজ বুধবার বিকেলে ঢাকা বিশ্ববিদ্যালয়ের ছাত্র-শিক্ষক মিলনায়তনে বঙ্গবন্ধু সমাজকল্যাণ পরিষদ আয়োজিত শোক দিবস উপলক্ষে আলোচনা সভায় ওবায়দুল কাদের এসব কথা বলেন।  বিএনপির চেয়ারপারসন খালেদা জিয়ার উদ্দেশে সেতুমন্ত্রী বলেন, ‘পাঁচটি জন্মদিবস একজনের। কোনটা সত্য? জাতির পিতার মৃত্যুদিবসে যাঁরা ভুয়া জন্মদিবস পালন করেন, সে জন্য যদি ক্ষমা না চান, দুঃখ প্রকাশ না করেন, তাহলে তাঁদের সঙ্গে সংলাপের প্রশ্নই আসে না।’ \nওবায়দুল কাদের বলেন, সংলাপের জন্য টক শোতে যাঁরা কথা বলছেন এবং গণতন্ত্রের জন্য অশ্রুপাত করছেন, তারা রক্তপাতের ইতিহাস কি ভুলে গিয়েছেন? \n১৫ আগস্টের নেপথ্যে কারা ছিলেন, তাঁদের চেনেন উল্লেখ করে তিনি বলেন, এরা হন্তারকদের বিদেশে পালিয়ে যেতে সাহায্য করেছেন, বিদেশের দূতাবাসে চাকরির ব্যবস্থা করেছেন এবং তাদের বিচারের পথও বন্ধ করেছেন। তাই সেই সাহায্যকারী দলের সঙ্গে গণতন্ত্র প্রতিষ্ঠার সংলাপ চলে না। \nসেতুমন্ত্রী বলেন, ২১ আগস্টের গ্রেনেড হামলায় শেখ হাসিনাকে হত্যার লক্ষ্য বানিয়েছিল বিএনপি। খালেদা জিয়ার ছোট ছেলের মৃত্যুর পর প্রধানমন্ত্রী সান্ত্বনা দিতে গিয়েছিলেন। কিন্তু সেদিন দরজা খোলা হয়নি। সেদিনই সংলাপের দরজা বন্ধ হয়ে গেছে। \nআওয়ামী লীগ রাজনীতিতে একটি কার্যকর সম্পর্ক চেয়েছিল উল্লেখ করে ওবায়দুল কাদের বলেন, বিএনপির অসহযোগিতার জন্য তা হয়নি। তিনি বলেন, ‘কী নির্মম নিষ্ঠুর এ দেশের রাজনীতি।’ \n২০১৪ সালের নির্বাচনের আগে প্রধানমন্ত্রীর সঙ্গে ফোনালাপ, গণভবনে খালেদা জিয়ার ডিনারের দাওয়াত প্রত্যাখ্যানের কথা উল্লেখ করেন মন্ত্রী। তিনি বলেন, খালেদা জিয়ার অহমিকার জন্য সংলাপ হতে পারেনি। এত কিছুর পর বিএনপির সঙ্গে মুখোমুখি বসে সংলাপ কীভাবে করবেন। \nআলোচনা সভায় আওয়ামী লীগের সাংগঠনিক সম্পাদক আ ফ ম বাহাউদ্দিন নাছিম বলেন, ১৯৭৫ সালের ১৫ আগস্টের সরাসরি জড়িত ঘাতকদের বিচার হলেও পেছনে যাঁরা জড়িত ছিলেন তাঁদের বিচার এখনো হয়নি। তাদের মুখোশ উন্মোচন না করলে বঙ্গবন্ধুর আত্মা শান্তি পাবে না। \nবাংলাদেশ ছাত্রলীগের নতুন সভাপতি মো. রেজওয়ানুল হক চৌধুরী সভায় বলেন, ছাত্রলীগের চালক হিসেবে তাঁরা ভালোভাবেই গাড়ি চালাবেন। নতুন সাধারণ সম্পাদক গোলাম রাব্বানী বলেন, ছাত্রলীগের বিরুদ্ধে আর কোনো অনুযোগ হতে দেবেন না। শেখ হাসিনার মর্যাদা রাখবেন। \nবঙ্গবন্ধু সমাজকল্যাণ পরিষদের সহসভাপতি জহিরউদ্দিন ভুঁইয়ার সভাপতিত্বে আলোচনা সভায় আরও বক্তব্য দেন আওয়ামী লীগের উপদেষ্টা পরিষদ সদস্য রাশেদুল আলম, উপ-দপ্তর সম্পাদক বিপ্লব বড়ুয়া, ঢাকা বিশ্ববিদ্যালয়ের সিনেট সদস্য বাহাউল হক চুন্নু প্রমুখ।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "durporobash",
        "article": "ইংল্যান্ডে অভিবাসন (ইমিগ্রেশন) আইনজীবী হিসেবে কাজ করা কতটা চ্যালেঞ্জিং তা হয়তো অনেকেই অনুভব করতে পারেন না। দীর্ঘ দুই দশকের বেশি সময় ইংল্যান্ডে অভিবাসন বিষয়ক আইনজীবী হিসেবে কাজ করতে গিয়ে অনেক বিচিত্র ও মর্মপীড়াদায়ক অভিজ্ঞতার মুখোমুখি হয়েছি। বুঝেছি প্রবাসজীবনে ভিসাই মানুষের সবকিছু। এমন কিছু বিরল ঘটনা ঘটে যা শুধু একজনের নয়; বরং তাঁর সঙ্গে সংশ্লিষ্ট পুরো পরিবারের জন্য নতুন অধ্যায়ের সূচনা করে। দীর্ঘ অপেক্ষা আর নানা সংগ্রামের পর আদালতে ভিসাপ্রাপ্তির লড়াইয়ে সফল হলে পুরো পরিবার খুঁজে পায় স্বপ্নের নতুন বাস্তবতা। আর যদি ভিসা আবেদন প্রত্যাখ্যাত হয় পুরো পরিবারইই ডুবে যায় দুঃস্বপ্নের অতল গহিনে।আইন পেশার কঠিন গোপনীয়তা রক্ষার খাতিরে আমরা যারা ইংল্যান্ডে প্র্যাকটিস করছি, ইচ্ছা থাকলেও অনেক বড় বড় সফল মামলার কৃতিত্ব প্রকাশ করার সুযোগ তেমন নেই। তবে কিছু কিছু মামলার আবেগ সৃষ্টিকারী কাহিনি আছে। সেগুলোর সঙ্গে সম্পৃক্ত মানুষগুলোর নাম পরিচয় প্রকাশ না করেও দু-একটা মামলার চিত্র তুলে ধরে, আপনাদের সঙ্গে শেয়ার করতে বাধা নেই। তেমনি একটি কাহিনি সংক্ষিপ্ত করে বলছি, যা আপনাদের ভালো লাগতে পারে।বেশ কিছুদিন আগের ঘটনা। লন্ডনের একটি ইমিগ্রেশন-অ্যাসাইলাম ট্রাইব্যুনালে একটা আপিল মামলার শুনানি ছিল। বেশ কঠোর হিসেবে পরিচিত একজন নারী অভিবাসন বিচারকের সামনে শুনানি করতে হবে। তিনি সহজে আপিল মেনে নেন না; বরং নিয়মিত ডিসমিস করে দেন। এই বিচারকের সামনে গেলাম ভীষণ একটা অনিশ্চয়তার ঝুঁকি নিয়ে | সাধারণত কোন বিচারকের সামনে একজন মক্কেলের আপিল মামলার শুনানি হবে তা জানা যায় মামলার দিন সকালে। বিচারক পরিবর্তন অত্যন্ত গুরুতর কারণ ছাড়া সম্ভব নয়। কোনো কারণ দেখিয়ে শুনানির দিন পরিবর্তনের সুযোগও সীমিত।মক্কেল ও হোম সেক্রেটারি বা স্বরাষ্ট্রমন্ত্রী (অভিবাসনবিষয়ক মামলায় রাষ্ট্রপক্ষ হোম সেক্রেটারি)—উভয় পক্ষকে আপিলের সঙ্গে সম্পৃক্ত কাগজপত্র শুনানির কয়েক দিন আগেই আদালত ও সব পক্ষকে পাঠিয়ে দিতে হয়। আদালতে শুনানির দিনে নতুন প্রমাণপত্র উপস্থাপন করে অপরপক্ষকে চমক দেখানোর সুযোগ নেই। মামলার ব্যাকগ্রাউন্ড ও সাক্ষীর সংখ্যার ওপর শুনানি ৩০ মিনিট থেকে ৫ দিনও চলতে পারে।অ্যাসাইলাম আইনের ওপর আমার একটা মামলা তিন দিন চলেছিল। সেই দিনের মামলার শুনানি শেষ হওয়ার আগের মুহূর্তে যা ঘটে গেল তা এবং সেদিনকার অনুভূতির কিছুটা শেয়ার করার জন্যই এত কিছু বলে ফেলা।আপিল মামলাটি ছিল সুন্দর ছোট্ট একটা পরিবারের অভিবাসনের ভবিষ্যৎ নিয়ে। যার সঙ্গে যুক্ত তাদের দুই তরুণী মেয়ের (অনেকটা কিশোরী বলা চলে) পড়াশোনা ও ভবিষ্যৎ। মেয়ে দুটো অত্যন্ত মেধাবী। তাদের বাবা শিক্ষার্থী ভিসায় ইংল্যান্ডে আসেন প্রায় নয় বছর আগে। সঙ্গে মা ও দুই মেয়ে। কয়েকবার ভিসা মেয়াদ বাড়ানো হলেও বাবার কিছু ভুলের কারণে শেষবার ভিসা প্রত্যাখ্যান হয় সপরিবারে। এতে তাদের জীবনে নেমে আসে বিরাট অনিশ্চয়তা। কাজ করার অনুমতি হারান বাবা। এর মধ্যে দুই কন্যার ইংল্যান্ডে থাকার সময়কাল সাত বছর পূর্ণ হয়েছে।প্রসঙ্গত, ব্রিটিশ অভিবাসন আইন অনুযায়ী ১৮ বছরের কম বয়সী কোনো ছেলেমেয়ে সাত বছর যুক্তরাজ্যে বসবাস করলে তারা স্থায়ী হওয়ার অনুমতি পায়। সেই সুবাদে তাদের বাবা-মাকেও ব্রিটেনে থাকার অনুমতি দেওয়ার বিধান আছে। তবে তা অতটা সহজ নয়। কারণ এর জন্য বেশ বড় অঙ্কের সরকারি ফি দিয়ে আবেদন করতে হয়। মাথাপিছু ফি ১ হাজার ৫৩৩ পাউন্ড। কিছু বিরল পরিস্থিতে ফি মওকুফের বিধান আছে। আরও কিছু শর্ত পূরণ করতে হয় যা মোটামুটি কঠিন। এসব আবেদনের অনেকগুলো প্রত্যাখ্যান হয়। পরে বাধ্য হয়ে আবেদনকারীকে আদালতে আপিল করতে হয়। এ আপিলও সহজ কিছু নয়। জিততে হলে উপযুক্ত কারণ থাকার পাশাপাশি খুব ভালোভাবে প্রস্তুতি নিতে হয়। কারণ আদালত কক্ষে যুক্তিতে হোম অফিসের আইনজীবীকে হারাতে পারলেই মিলবে ভিসা। বর্ণিত এই পরিস্থিতির সবকিছুই ঘটে এই পরিবারটির ক্ষেত্রে।সব ধাপ পেরিয়ে নির্ধারিত দিনে তাদের নিয়ে এলাম ট্রাইব্যুনালের শুনানিতে। সকাল ৯টায় ট্রাইব্যুনাল রিসেপশনে ওই দিন প্রথম সাক্ষাতে দেখলাম, বাবা-মা ও দুই মেয়ে কারও মুখে হাসি নেই। নিজেদের ভবিষ্যৎ নিয়ে ভীষণ উদ্বিগ্ন বোঝা যায়। তবে, সবাইকে বেশ স্মার্ট লাগছিল। আমি তাদের পক্ষে যে কাগজপত্র দাখিল করি তার মধ্যে ছিল, আদালতকে উদ্দেশ্য করে বড় মেয়ের কলেজের অধ্যক্ষের হৃদয়গ্রাহী এক চিঠি। যাতে তিনি এই ছাত্রীটিকে এ লেভেলের ‘বেষ্ট অলরাউন্ডার’ হিসেবে আখ্যায়িত করেছেন এবং আগামী বছর এই ছাত্রী ইউনিভার্সিটি অব অক্সফোর্ডে ব্যাচেলর ডিগ্রিতে ভর্তি হবে বলে বিশাল আশাবাদ দেন তিনি। অন্য মেয়েটির ব্যাপারেও তার কলেজ অধ্যক্ষের প্রায় এই ধরনের একটা চিঠি ছিল।যথারীতি শুনানি শুরু হলো। বড় মেয়েটির খুব ভালো আবেগময় সাক্ষ্য নিলাম। সাফল্যের ব্যাপারে বেশ আশাবাদী বলে মনে হলো নিজেকে। এরপর বাবার সাক্ষ্য ছিল হতাশাজনক। বিচারক তাঁর ওপর বেশ বিরূপ ভাব দেখালেন। মনটা ভেঙে গেল। মনে হচ্ছিল উচ্চ আদালতে যেতে হবে। আফসোস করছিলাম এমন একটা ভালো আপিল মামলার কঠিন অবস্থা দেখে। মনে মনে বলছিলাম, ছাড়ব না. এই মামলায় শেষ পর্যন্ত ওপরে গিয়ে জিতে আসব। তবে আমার সাবমিশনটি খুব ধারালো করব ঠিক করলাম। মেয়ের সাক্ষ্য দেওয়ার সময় নিয়ম অনুযায়ী বাবা-মা বাইরে ছিলেন। তবে বাবার সাক্ষ্য দেওয়ার সময় বড় ও ছোট—দুই মেয়েই আদালত কক্ষে পেছনে বসে শুনছিল। আর বড় মেয়েটি ছিল ভীষণভাবে নার্ভাস। তাকিয়ে দেখি তার দুই চোখ বেয়ে অনবরত অশ্রুধারা। অপর মেয়েটাও অঝোরে কাঁদছিল চুপচাপ।যুক্তরাজ্যে তাঁদের ভবিষ্যৎ, পড়াশোনা, সহপাঠীদের ছেড়ে যাওয়ার কথা কল্পনা করেই হয়তো তারা ব্যাকুল। অনেক প্রতিযোগিতামূলক পরীক্ষার পরে সুযোগ পেয়ে কয়েক বছর এখানকার গ্রামার স্কুলে পড়ালেখা করছে। দেশেই যদি চলে যেতে হয়, সেখানে কী ইউনিভার্সিটি অব অক্সফোর্ড বা কেমব্রিজ পাবে? নয় বছরে তারা অনেক বন্ধু বান্ধব বানিয়েছে, সবাইকে কী ছেড়ে যেতে হবে?ইংল্যান্ডে তাদের এলাকার স্থানীয় সংবাদপত্রে তাদের প্রতিভা নিয়ে অনেক প্রতিবেদন ছাপা হয়েছে। বিদ্যালয় ও কলেজে প্রশংসাও পেয়েছে শিক্ষকদের। সবাই তাদের নিয়ে গর্বিত। একটা স্থানীয় সংবাদপত্র বড় মেয়েটিকে ব্রিটিশ পার্লামেন্টের সম্ভাব্য ভবিষ্যৎ এমপি বলে মন্তব্য করেছে। কারণ সে পড়াশোনার পাশাপাশি অনেক কমিউনিটি কাজের সঙ্গে যুক্ত। স্থানীয় এমপির সঙ্গে কাজ করেছে। এতসব অর্জন কী ধুলায় মিশে যাবে? ইমিগ্রেশন আইন নামক এই দানবটি কী তাদের সুন্দর স্বপ্ন চুরমার করে দেবে। কী অপরাধ এই দুই মেয়ের? বাবা মার ভুলের কারণে ইমিগ্রেশন আইনের আওতায় অবৈধ হয়ে গেল আর তাই এখানে থেকে উচ্চ শিক্ষার সুযোগটি হারাবে?আইনজীবী হিসেবে মক্কেলদের জীবনের আবেগ থেকে নিজেকে সরিয়ে রাখতে হয়। কিন্তু যেখানে সারা জীবন শিশু-কিশোরদের শিক্ষার অধিকারকে অলঙ্ঘনীয় মানবাধিকার হিসেবে স্বীকৃতির জন্য সংগ্রাম করেছি, সেখানে ওই দুই কিশোরীর কান্না কেন আমাকে বিচলিত করবে না? আমার প্রতিপক্ষ সরকারি তরুণী আইনজীবী কিছুটা মনে হয়ে আঁচ করতে পেরেছিলেন ওই মুহূর্তে আমার চেহারার দিকে তাকিয়ে। তাঁর দায়িত্ব সরকারি সিদ্ধান্তটা আইনসিদ্ধ ও বৈধ বলে আপিলকে ঠেকানো।বাবার পর মাকে শেষ সাক্ষী হিসেবে ডাকলাম। তাঁর সাক্ষ্য শুরুর একটু পরেই কঠোর বলে পরিচিত এই বিচারক মনে হয় আর নিজেকে শক্ত করে রাখতে পারছিলেন না। ঘন ঘন তাঁর বিপরীতে আদালতের পেছনে চেয়ারে বসা ক্রন্দনরত দুই মেয়ের দিকে তাকাচ্ছিলেন। একপর্যায়ে হঠাৎ করে আমাকে ও সরকারি আইনজীবীকে উদ্দেশ করে আবেগজড়িত কণ্ঠে বলে উঠলেন, ‘আমি এই পরিবারটিকে আর টর্চার করতে চাই না, অনেক হয়েছে আর না, এটি এমন একটি মামলা যেখানে হোম সেক্রেটারি অত্যন্ত অন্যায় করেছেন, এই দুই মেয়ের ভবিষ্যৎ নিয়ে সুচিন্তিত সিদ্ধান্ত দেওয়া হয়নি। এরা ব্রিটিশ সমাজে সর্বাত্মকভাবে একীভূত (ইন্টিগ্রেটেড)। তাদের ব্রিটেন থেকে তাড়িয়ে দেওয়া হবে মানবাধিকারের চরম লঙ্ঘন। আর তাই আপিলটি মেনে নেওয়া (allowed) হলো।’এই ঘোষণার সঙ্গে সঙ্গে আদালত কক্ষে একটি আবেগঘন পরিবেশের সৃষ্টি হয়ে গেল। পুরো পরিবারটি একে অপরকে জড়িয়ে ধরে অঝোরে আনন্দের কান্না করলেন। মনে হলো তাদের ওপর থেকে বিশাল একটা ঘন কালো মেঘ সরে গেল। এ যেন অনেক সংগ্রামের কাঙ্ক্ষিত বিজয়ের আনন্দ। আমি সৃষ্টিকর্তার প্রতি অনেক কৃতজ্ঞতা জানাতে থাকলাম মনে মনে।এখন তারা জানেন, তাদের ভবিষ্যৎ এখানেই। এই ইংল্যান্ডেই যেভাবে স্বপ্ন ছিল সেভাবেই গড়াবে। পরিবারের সবাইকে আনন্দের কান্না করতে দেখে বিচারক ও সরকারি আইনজীবীটিও আবেগাপ্লুত হয়ে গেলেন। এই প্রথম দেখলাম একজন অভিবাসন বিষয়ক বিচারক তাঁর নিজের চোখের পানি সংবরণ করতে পারছিলেন না।শুনানি শেষ, আমার এবার বিদায়ের পালা। সেদিন আমার মক্কেল পরিবারটি অনেক অনেক কৃতজ্ঞতা ও ধন্যবাদ জানালেন আমাকে তাদের দীর্ঘদিনের আইনজীবী হিসেবে।সাধারণত ইমিগ্রেশন আপিল মামলার শুনানির শেষে বিচারক কয়েক দিন পরে রায় দেন। তবে মাঝেমধ্যে কিছু কিছু মামলায় একই দিনে ফলাফল বলে দেন। ওপরের ঘটনাটি বলতে গিয়ে, গোপনীয়তার খাতিরে মক্কেলদের পরিচয়, লোকেশন, কান্ট্রি অব অরিজিন বা এথনিসিটি প্রকাশ করিনি। সাত বছর যুক্তরাজ্যে অবস্থানের পর অর্জিত অধিকার বিষয়ে অনেক মামলা আমরা প্রতিনিয়ত করছি। সফলও হচ্ছি। তবে এই পরিবারটির ঘটনা একেবারে বিরল, যা আদালতে উপস্থিত সকলের হৃদয়কে স্পর্শ করে।ভিসা আবেদনের সিদ্ধান্ত প্রবাসজীবনে সবচেয়ে গুরুত্বপূর্ণ বিষয়। যা ওই পরিবারটির ঘটনা থেকে স্পষ্ট। আর হ্যাঁ, ওই বিষয়ে আমার মক্কেলদের জয়ী হওয়ার পরে হোম অফিস আর উচ্চ আদালতে যায়নি। পরিবারটি ইতিমধ্যে যুক্তরাজ্যে থাকার অনুমতি পেয়ে গেছে। বাবা-মা দুজনই ভালো চাকরি করেছেন। আর দুই মেয়ে খুব নিশ্চিন্ত মনে তাদের পড়ালেখার পাশাপাশি গানবাজনা, খেলাধুলা ও সাহিত্যকর্মসহ নানা কিছু চালিয়ে যাচ্ছে। এদের অভিবাসন সমস্যার সুরাহা হওয়ায় বাংলাদেশে তাদের পরিবার-পরিজনেরও নাকি স্বস্তি মিলেছে। ...মনোয়ার হোসেন: ব্যারিস্টার, লন্ডন, যুক্তরাজ্য।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "অর্জুনা রানাতুঙ্গা আর অরবিন্দ ডি সিলভা শ্রীলঙ্কান ক্রিকেটের দুই দিকপাল। কিন্তু তাঁদের দিকে ম্যাচ পাতানোর আঙুল ওঠায় অনেকেই ভ্রু কুচকাচ্ছেন। তা হওয়াটাই স্বাভাবিক! শ্রীলঙ্কার ছোট দল থেকে বড় দলে রূপান্তরিত হওয়ার পেছনে এ দুজনের অবদানের যে শেষ নেই। কিন্তু তাঁদের বিপক্ষেই ম্যাচ পাতানোর অভিযোগ তুলেছিলেন শ্রীলঙ্কা ক্রিকেটের সাবেক সভাপতি থিলাঙ্গা সুমাথিপালা। এবার সেই অভিযোগ অস্বীকার করলেন রানাতুঙ্গা ও ডি সিলভা।সুমাথিপালা এর আগে অভিযোগ করেন, ১৯৯৪ সালে লক্ষ্ণৌ টেস্ট ছেড়ে দেওয়ার জন্য রানাতুঙ্গা আর ডি সিলভা এক ভারতীয় জুয়াড়ির কাছ থেকে নগদ ১৫ হাজার ডলার ঘুষ নিয়েছিলেন। সে সময় তাঁদের বিরুদ্ধে শ্রীলঙ্কান ক্রিকেট বোর্ড কোনো প্রকার তদন্ত চালানো থেকে নিজেদের বিরত রেখেছিল। কিন্তু এই অভিযোগ অস্বীকার করেছেন ১৯৯৬ বিশ্বকাপজয়ী রানাতুঙ্গা ও ডি সিলভা। কলম্বোয় এক সংবাদ সম্মেলনে ডি সিলভাকে সঙ্গে নিয়ে রানাতুঙ্গা বলেন, ‘আমরা কখনো কোনো ঘুষ নিইনি এবং ম্যাচও পাতাইনি।’সুমাথিপালা শ্রীলঙ্কান ক্রিকেট বোর্ডের (এসএলসি) সভাপতির দায়িত্বে থাকতে তাঁর অধীনে কমিটিতে কাজ করেছেন ডি সিলভা। শ্রীলঙ্কান ক্রিকেটের অন্যতম সেরা ব্যাটসম্যানটির যুক্তি, ‘আমি যদি ম্যাচ পাতানোর সঙ্গে জড়িতই থাকি, তাহলে উনি (সুমাথিপালা) আমাকে তাঁর কমিটিতে রেখেছিলেন কেন?’ লঙ্কান সাবেক অধিনায়ক রানাতুঙ্গা সংবাদ সম্মেলনে বলেছেন, ‘১৫ হাজার ডলার নয়, বিশ্বকাপ ছেড়ে দিলে আমরা ১৫ মিলিয়ন ডলারও কামাতে পারতাম।১৯৯৪ সালে ভারতের বিপক্ষে সেই টেস্ট ইনিংস ও ১১৯ রানের ব্যবধানে হেরেছিল শ্রীলঙ্কা। দলের প্রথম ইনিংসে রানাতুঙ্গা ও ডি সিলভার স্কোর ছিল যথাক্রমে ৯ ও ১৩। দ্বিতীয় ইনিংসে ০ ও ১১।তবে লঙ্কান ক্রিকেটের এই দুই জীবন্ত কিংবদন্তির বিপক্ষে ম্যাচ পাতানোর অভিযোগ এই প্রথম নয়। এর আগেও ২০০১ সালে উঠেছিল। তবে তদন্তের পর দুজনকেই দেওয়া হয়েছিল অব্যাহতি।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "কেউ বাড়ি গড়েন বাস করতে, কেউবা আবার শখে। তবে অস্ট্রেলিয়ায় অনেকেই বাড়ি গড়েন-সাজান প্রতিযোগিতায় নেমেও। না, প্রতিবেশীর সঙ্গে নিজের অর্থবিত্ত আর প্রতিপত্তি দেখাতে নয়। এ প্রতিযোগিতা অস্ট্রেলিয়ার স্থাপত্য সমিতি আয়োজিত বার্ষিক জাতীয় স্থাপত্যশিল্পে ‘বর্ষসেরা বাড়ির’ শ্রেষ্ঠত্বের প্রতিযোগিতা।দেশটিতে এবার জাতীয় স্থাপত্যশিল্প প্রতিযোগিতায় বর্ষসেরা বাড়ি নির্বাচিত হয়েছে সিডনি থেকে ৩০ কিলোমিটার উত্তরাঞ্চলীয় বেভিউ সমুদ্রসৈকতের একটি বাড়ি। ‘ক্যাবেজ ট্রি হাউস’ নামের বাড়িটিকে অনেকে গুহা বাড়িও বলে থাকেন। কেননা, প্রবেশদ্বার, সুইমিংপুল ছাড়া বাড়িটির প্রায় মূল অংশই মাটির নিচে। বাড়িটি সমুদ্রসৈকতের কাছের পাহাড়ের মাঝখানে অবস্থিত। বাড়িটি বিচারকসহ সবার প্রশংসা কুড়িয়েছে প্রকৃতির সঙ্গে এর মেলবন্ধনের কারণে।অস্ট্রেলিয়ার বর্ষসেরা বাড়িটি নির্মাণ করেছেন স্থপতি পিটার স্টাচবারি। বাড়িটির একটি কাব্যিক ভাব আছে বলে মন্তব্য করেন তিনি। বাড়িটি পরিবেশবান্ধব। এর নকশা এমনভাবে করা হয়েছে যেন গরম কিংবা ঠান্ডা প্রাকৃতিকভাবেই নিয়ন্ত্রিত হয়। দেখতে সাধারণ হলেও স্থাপত্যে অসাধারণ বলে মন্তব্য করেছেন দেশটির অনেক বাঘা বাঘা স্থপতি।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "২০১৭ সালের ১৭ আগস্ট থমকে গিয়েছিল বার্সেলোনা। দিনের পরিষ্কার আলোয় লাস রাম্বলাসের রাস্তায় পথচারীদের ওপর গাড়ি তুলে দিয়েছিল এক জঙ্গি। ঘটনাস্থলেই মারা যান ১৩ জন। ১৩০ জন আহত হয়েছিলেন সে ভয়ংকর দুর্ঘটনায়। যাদের মধ্যে একজন চিকিৎসাধীন অবস্থায় মৃত্যুর কাছে হার মানের সে ভয়ংকর ঘটনার ১০ দিন পর।   \n হামলাটির সঙ্গে জড়িত সংগঠনের আরেকটি দল ৯ ঘণ্টা পরে প্রায় একই রকম আরেকটি হামলা করেছিল ক্যামব্রিলসে। সে হামলায় এক পথচারী নিহত হন, হামলায় জড়িত পাঁচজন পুলিশের গুলিতে নিহত হন সেদিন। সে ঘটনার বছরপূর্তি এগিয়ে আসতে আসতেই আরও ভয়ংকর সব তথ্য বেড়িয়ে আসছে। স্প্যানিশ সংবাদমাধ্যম জানাচ্ছে, এ ঘটনার পর ন্যু ক্যাম্পে হামলার পরিকল্পনা করছিল জঙ্গি সংগঠনটি! ২০ আগস্ট বার্সেলোনা-বেটিস ম্যাচে স্টেডিয়ামে হামলার পরিকল্পনাও ছিল তাদের।স্প্যানিশ পত্রিকা এল পেরিওদিকো দাবি করেছে, লাস রাম্বলাস ও ক্যামব্লিলসে হামলার পর ২০ তারিখ আরও বেশি কিছু জায়গায় হামলার ইচ্ছা ছিল জঙ্গি সংঘটনটির। গোয়েন্দারা দাবি করেছে, হামলার তদন্তের সময় বেশ কিছু তথ্য বের হয়েছে, যাতে পরিষ্কার ইঙ্গিত ছিল ক্যাম্প ন্যু ছিল তাদের পরবর্তী লক্ষ্য। সেই হামলায় জড়িত মোহাম্মদ হিশামির মোবাইলে বার্সেলোনার বিখ্যাত স্টেডিয়ামের ছবি পাওয়া গিয়েছিল। তদন্তের সঙ্গে জড়িত এক সূত্র জানিয়েছে, এটা খুবই সম্ভব প্যারিসে সেন্ট ডেনিস স্টেডিয়ামে ফ্রান্সের খেলার সময় যেভাবে হামলা হয়েছিল, ঠিক একই পদ্ধতিতে হামলা করতে চেয়েছিল এরা।এ ছাড়া বার্সেলোনার অফিশিয়াল দোকানেও হামলাকারীর দলের অন্তত দুই সদস্যকে (ক্যামব্রিলসে নিহত) কেনাকাটা করতে দেখা গিয়েছিল। দোকান থেকে সমর্থকদের মতোই বিভিন্ন পণ্য কিনছিলেন তারা। ম্যাচের দিন সমর্থক সেজে হামলার পরিকল্পনা থেকেই তারা গিয়েছিলেন বলে ধারণা তদন্ত কর্মকর্তাদের।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "ইংরেজি দৈনিক ‘ফিন্যান্সিয়াল এক্সপ্রেস’-এর সম্পাদক এ এইচ এম মোয়াজ্জেম হোসেন ইন্তেকাল করেছেন (ইন্না লিল্লাহি ওয়া ইন্না ইলাইহি রাজিউন)। বুধবার সন্ধ্যা ৬টা ৪৫ মিনিটে রাজধানীর একটি হাসপাতালে চিকিৎসাধীন অবস্থায় তিনি মারা যান। মৃত্যুকালে তাঁর বয়স হয়েছিল ৭২ বছর।পরিবারের বরাত দিয়ে বার্তা সংস্থা ইউএনবি জানিয়েছে, ফুসফুসের জটিলতা নিয়ে গত বেশ কিছুদিন থেকে রাজধানীর স্কয়ার হাসপাতালে চিকিৎসাধীন ছিলেন মোয়াজ্জেম হোসেন। বুধবার সন্ধ্যা পৌনে সাতটার দিকে তিনি মারা যান।কিছুদিন ধরে নানা ধরনের শারীরিক জটিলতায় ভুগছিলেন দেশের বিশিষ্ট সাংবাদিক মোয়াজ্জেম হোসেন। শেষ কয়েক দিন স্কয়ার হাসপাতালেই চিকিৎসাধীন ছিলেন তিনি। বৃহস্পতিবার জোহরের নামাজের পর আজিমপুর কবরস্থানে তাঁকে চিরনিদ্রায় শায়িত করা হবে। তিনি স্ত্রী, এক পুত্র, এক কন্যা, আত্মীয়স্বজন, বন্ধুবান্ধবসহ অসংখ্য গুণগ্রাহী রেখে গেছেন।  সম্পাদকের দায়িত্ব পালনের পাশাপাশি ফিন্যান্সিয়াল এক্সপ্রেস-এর প্রকাশনা প্রতিষ্ঠান ইন্টারন্যাশনাল পাবলিকেশনস লিমিটেডের (আইপিএল) প্রকাশক ছিলেন মোয়াজ্জেম হোসেন। ইংরেজি দৈনিকটির প্রকাশনা প্রতিষ্ঠান ইন্টারন্যাশনাল পাবলিকেশনস লিমিটেডের ব্যবস্থাপনা পরিচালকের দায়িত্বেও ছিলেন তিনি। \nপ্রথিতযশা এই সাংবাদিক ঢাকা বিশ্ববিদ্যালয় থেকে অর্থনীতিতে স্নাতক ও স্নাতকোত্তর সম্পন্ন করেন ১৯৬৭ ও ১৯৬৮ সালে। সাংবাদিক হিসেবে তাঁর কর্মজীবন শুরু হয় বাংলাদেশ অবজারভার-এ। এ ছাড়া তিনি নিউ নেশন, ইউনাইটেড নিউজ অব বাংলাদেশ (ইউএনবি), ঢাকা কুরিয়ার এবং ডেইলি স্টার-এ কর্মরত ছিলেন।বিশ্ববিদ্যালয়ের পড়ালেখা শেষে মোয়াজ্জেম হোসেন ১৯৬৮ সালে তৎকালীন পশ্চিম পাকিস্তানের করাচিতে হাবিব ব্যাংকে কর্মজীবন শুরু করেন। পাকিস্তান সরকারের অর্থ মন্ত্রণালয়ের গবেষণা বিভাগেও কাজের অভিজ্ঞতা ছিল তাঁর। তিনি ১৯৯৫ থেকে ২০০১ সাল পর্যন্ত প্রেস ইনস্টিটিউট অব বাংলাদেশের (পিআইবি) পরিচালনা পর্ষদের সদস্য ছিলেন। এ ছাড়া ১৯৯৭ থেকে ২০০০ সালে তিনি বাংলাদেশ সংবাদ সংস্থার পরিচালনা পর্ষদের সদস্য হিসেবে দায়িত্ব পালন করেন। ১৯৯২ সালে ইকোনমিক রিপোর্টার্স ফোরামের (ইআরএফ) প্রতিষ্ঠাতা সভাপতি ছিলেন তিনি। মোয়াজ্জেম হোসেন দেশের অর্থনৈতিক রিপোর্টের একজন অগ্রণী সাংবাদিক। \n \n মোয়াজ্জেম হোসেন টানা দুই মেয়াদে রাষ্ট্রমালিকানাধীন জনতা ব্যাংকের পরিচালক ছিলেন। এ ছাড়া ইনভেস্টমেন্ট করপোরেশন অব বাংলাদেশের (আইসিবি) মালিকানাধীন প্রতিষ্ঠান সিকিউরিটিজ ট্রেডিং কোম্পানি লিমিটেড, বে লিজিং অ্যান্ড ইনভেস্টমেন্ট এবং সাউথইস্ট ব্যাংকের পরিচালক ছিলেন তিনি।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সড়ক দুর্ঘটনায় দুই শিক্ষার্থীর মৃত্যুর ঘটনায় উদ্ভূত পরিস্থিতিতে আজ বৃহস্পতিবার দেশের সব শিক্ষাপ্রতিষ্ঠান বন্ধ রাখার সিদ্ধান্ত নিয়েছে শিক্ষা মন্ত্রণালয়। সার্বিক পরিস্থিতি বিবেচনা করে এ সিদ্ধান্ত নেওয়ার কথা জানিয়েছেন শিক্ষামন্ত্রী নুরুল ইসলাম নাহিদ। শিক্ষামন্ত্রী শোকার্ত কোমলমতি শিক্ষার্থীদের শোক সংবরণ করে শান্ত থাকতে এবং ধৈর্য ধারণ করার আহ্বান জানান। এর আগে শিক্ষা মন্ত্রণালয়ে অনুষ্ঠিত এক সভায় শিক্ষামন্ত্রী মর্মান্তিক সড়ক দুর্ঘটনায় দুই শিক্ষার্থীর নিহত ও কয়েকজন শিক্ষার্থীর আহত হওয়ার ঘটনায় গভীর শোক ও সমবেদনা প্রকাশ করেন। তিনি বলেন, ‘এ ধরনের অনাকাঙ্ক্ষিত দুর্ঘটনায় সহপাঠীর মৃত্যুতে কোমলমতি শিক্ষার্থীসহ আমরা শিক্ষা পরিবারের সবাই শোকার্ত।’ \nশিক্ষামন্ত্রী বলেন, ওই দুর্ঘটনার সঙ্গে সংশ্লিষ্ট ব্যক্তিদের সর্বোচ্চ শাস্তি নিশ্চিত করা এবং সড়ক পরিবহনকে সুশৃঙ্খল ও নিরাপদ করার লক্ষ্যে প্রধানমন্ত্রী ইতিমধ্যে কঠোর নির্দেশনা দিয়েছেন। সে অনুযায়ী স্বরাষ্ট্র মন্ত্রণালয় যথাযথ উদ্যোগ গ্রহণ করেছে এবং দোষীদের গ্রেপ্তার করেছে। দোষীদের সর্বোচ্চ শাস্তির বিষয়ে আইনানুগ কার্যক্রম গ্রহণ অব্যাহত আছে। \nসভায় মন্ত্রী সংশ্লিষ্ট সব শিক্ষক, অভিভাবক ও অন্যদের শিক্ষার্থীদের পাশে থেকে শিক্ষা কার্যক্রমে সহযোগিতা করার জন্য ভূমিকা রাখতে বিশেষভাবে অনুরোধ জানান।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "মার্কিন পপ তারকা নিক জোনাসকে শিগগিরই বিয়ে করবেন প্রিয়াঙ্কা চোপড়া। নিক জোনাসের সঙ্গে বাগদান আর বিয়ের প্রস্তুতির জন্য সম্প্রতি সালমান খানের ছবি ‘ভারত’ থেকে সরে যান এই বলিউড ও হলিউড তারকা। আবার কিছু ভারতীয় সংবাদমাধ্যমের মতে, ‘ভারত’ ছবির নির্মাতাদের কাছে অনেক বেশি পারিশ্রমিক দাবি করেন তিনি, যা দিতে অপারগতা প্রকাশ করেন নির্মাতারা। এ কারণেই প্রিয়াঙ্কা ছবিটি করছেন না। কিন্তু এবার শোনা যাচ্ছে একেবারেই অন্য কথা—বিয়ে কিংবা বাগদান, এর কোনোটিই মুখ্য নয়। তাহলে?ভ্যারাইটি ডটকম জানিয়েছে, এবার পর্দায় হলিউডের জনপ্রিয় নায়ক ক্রিস প্র্যাটকে ভালোবাসবেন প্রিয়াঙ্কা চোপড়া। তিনি হলিউডের ইউনিভার্সেল পিকচারসের নতুন ছবিতে অভিনয় করছেন। বড় বাজেটের এই ছবির নাম ‘কাউবয় নিনজা ভাইকিং’। পরিচালনা করছেন ‘গেম অব থ্রোনস’ ছবির পরিচালক মিশেল ম্যাকল্যারেন। আগামী বছর ২৮ জুন ছবিটি মুক্তি দেওয়ার পরিকল্পনা করা হয়েছে। তাই শিগগিরই ছবির শুটিং শুরু হবে। ‘জুরাসিক ওয়ার্ল্ড’ আর ‘দ্য গার্ডিয়ান অব দ্য গ্যালাক্সি’ ছবির পর আবারও ক্রিস প্র্যাটকে দর্শক দেখবে ‘কাউবয় নিনজা ভাইকিং’।সম্প্রতি পরিচালক আলী আব্বাস জাফর টুইটারের মাধ্যমে জানান, ‘ভারত’ ছবিতে কাজ করছেন না প্রিয়াঙ্কা চোপড়া। তিনি লিখেছেন, ‘“ভারত” ছবির সঙ্গে আর থাকছেন না প্রিয়াঙ্কা। কারণ, তাঁর জীবনে বিশেষ কিছু ঘটতে চলেছে। তাঁর জন্য অনেক ভালোবাসা রইল। প্রিয়াঙ্কার ভবিষ্যৎ সুখী জীবন কামনা করছে “ভারত” ছবির পুরো টিম।’ তখন ধারণা করা হয়, নিক জোনাসের সঙ্গে প্রিয়াঙ্কার বাগদান আর বিয়ের ব্যাপারে ইঙ্গিত করেছেন তিনি।এদিকে ‘ভারত’ ছবি থেকে প্রিয়াঙ্কা চোপড়া নিজেকে সরিয়ে নেওয়ায় ক্ষতির মুখে পড়েন সংশ্লিষ্ট ব্যক্তিরা। অনিশ্চিত হয়ে পড়ে ছবির শুটিং। এরপর প্রিয়াঙ্কা চোপড়ার ওপর ভয়ানক খেপেছেন সালমান খান। তিনি এতটাই রেগে আছেন যে সবাইকে জানিয়ে দিয়েছেন, ভবিষ্যতে প্রিয়াঙ্কার সঙ্গে আর কোনো ছবিতে তিনি কাজ করবেন না। সালমান খান কেন এতটা খেপেছেন?শুধু সালমান খান নন, প্রিয়াঙ্কার ওপর বেশ বিরক্ত ‘ভারত’ ছবির নির্মাতারা। মিড-ডেকে দেওয়া এক সাক্ষাৎকারে প্রিয়াঙ্কাকে ‘অপেশাদার’ বলে মন্তব্য করেছেন ছবির প্রযোজনা প্রতিষ্ঠান রিয়েল টাইমের প্রধান নির্বাহী কর্মকর্তা নিখিল নামিত। তিনি বলেন, ‘প্রিয়াঙ্কা হঠাৎ করেই আমাদের জানান, তাঁর এনগেজমেন্টের জন্য তিনি “ভারত” ছবিতে কাজ করতে পারবেন না। শুটিং শুরু করার মাত্র দুই দিন আগে এ সিদ্ধান্ত তিনি আমাদের জানিয়েছেন। তাঁর মতো শিল্পীর কাছ থেকে এমন অপেশাদার আচরণ আমরা আশা করতে পারি না। বাধ্য হয়ে এখন আমাদের শুটিং পেছাতে হবে।’জানা গেছে, প্রিয়াঙ্কা চোপড়ার পরিবর্তে ‘ভারত’ ছবিতে ক্যাটরিনা কাইফকে নেওয়া হয়েছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "জামালপুরের দেওয়ানগঞ্জ উপজেলায় যুবকের বিরুদ্ধে এক শিশুকে (১২) ধর্ষণের অভিযোগ পাওয়া গেছে। আজ বুধবার বিকেল চারটার দিকে এ ঘটনা ঘটে।অভিযুক্ত যুবকের নাম রফিকুল ইসলাম (৩৩)। ব্যক্তিগত জীবনে তিনি বিবাহিত। পুলিশ বলছে, ঘটনার পর থেকে তিনি পলাতক।স্থানীয় ও পুলিশ সূত্রে জানা গেছে, ভুক্তভোগী শিশুটির পরিবার দরিদ্র। তার বাবা আট মাস আগে মারা গেছেন। এরপর থেকে তার মা মানুষের বাড়িতে কাজ ও ভিক্ষা করে সংসার চালান। আজ বেলা সাড়ে তিনটার দিকে মা ও মেয়ে একসঙ্গে বাড়িতে খাবার খান। পরে শিশুটির মা অন্যের বাড়িতে কাজের জন্য যান। এর মধ্যে বিকেল চারটার দিকে শিশুটি দেওয়ানগঞ্জ বাজারে রওনা দেয়। রফিকুলের বাড়ির সামনে পৌঁছালে তিনি জোর করে শিশুটিকে নিজ ঘরে নিয়ে ধর্ষণ করেন। এ সময় শিশুটির চিৎকারে স্থানীয় লোকজন এগিয়ে এলে রফিকুল পালিয়ে যান। পরে আহত অবস্থায় তাকে প্রথমে উপজেলা স্বাস্থ্য কমপ্লেক্সে এবং পরে উন্নত চিকিৎসার জন্য জামালপুর জেনারেল হাসপাতালে ভর্তি করা হয়।দেওয়ানগঞ্জ থানার উপপরিদর্শক (এসআই) মো. শহিদুর রহমান প্রথম আলোকে বলেন, ‘খবর পেয়ে আমরা উপজেলা স্বাস্থ্য কমপ্লেক্সে গিয়েছিলাম। মেয়েটি গুরুতর আহত। তাই দ্রুত তাকে জামালপুর পাঠানো হয়েছে। ওই বখাটের বাড়িতে অভিযান চালিয়েও তাঁকে গ্রেপ্তার করা যায়নি। ঘটনার পর থেকে তিনি পলাতক। মেয়ের পক্ষ থেকে অভিযোগ দেওয়ার পর আইনি সব কার্যক্রম শুরু হবে।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "নেত্রকোনার কেন্দুয়ায় এক যুবককে হত্যার দায়ে তিনজনকে যাবজ্জীবন কারাদণ্ড দিয়েছেন আদালত। একই সঙ্গে তাঁদের প্রত্যেককে ৫০ হাজার টাকা জরিমানা অনাদায়ে আরও এক মাসের কারাদণ্ড দেওয়া হয়।আজ বুধবার দুপুরে জেলা ও দায়রা জজ কে এম রাশেদুজ্জামান রাজা আসামিদের উপস্থিতিতে এই রায় দেন। নিহত যুবকের নাম রিপন মিয়া (৩০)।দণ্ডপ্রাপ্ত ব্যক্তিরা হলেন দুলাল মিয়া (৩২), বাবুল মিয়া (৩০) ও রাসেল মিয়া (৩১)। তাঁদের প্রত্যেকের বাড়ি কেন্দুয়া উপজেলার রামচন্দ্রপুর গ্রামে। নিহত রিপনের বাড়িও একই গ্রামে।মামলার সরকারি কৌঁসুলি সাইফুল আলম প্রদীপ প্রথম আলোকে বলেন, ‘প্রেমসংক্রান্ত ঘটনার জের ধরে ২০১১ সালের ১১ সেপ্টেম্বর রাতে রামচন্দ্রপুর গ্রামের দুলাল মিয়ার রাইস মিলের সামনে দণ্ডপ্রাপ্ত আসামিরা রিপনকে কুপিয়ে হত্যা করেন। ঘটনার পরদিন রিপনের বড় ভাই সাইফুল আলম থানায় একটি হত্যা মামলা করেন। পুলিশ তদন্ত শেষে ২০১২ সালের ৩ অক্টোবর ওই তিনজনকে আসামি করে আদালতে অভিযোগপত্র জমা দেয়। ১৪ জনের সাক্ষ্য নেওয়া হয়।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "পাকিস্তানে আরও একজন গায়িকাকে পারিবারিক সহিংসতার শিকার হয়ে প্রাণ হারাতে হলো। তাঁর নাম রেশাম খান। তিনি পশতু ভাষার মঞ্চ অভিনেত্রী ও গায়িকা। ওই শিল্পীর স্বামী তাঁকে গুলি করেছেন। আজ বুধবার খাইবার পাখতুনখাওয়া প্রদেশের নওশেরা জেলায় এ ঘটনা ঘটেছে।পুলিশ বলছে, রেশাম খানের স্বামীর নাম ফাওয়াদ।রেশাম পারিবারিক সহিংসতার শিকার হয়েছেন। নারীর ওপর সহিংস ঘটনা খাইবার পাখতুন খাওয়ায় দিন দিন বেড়েই চলেছে। এ বছরের ফেব্রুয়ারিতে এ প্রদেশের মার্দান এলাকায় গায়িকা সাম্বালকে গুলি করে হত্যা করা হয়। এর কারণ হলো সমাবেশে গান গাইতে অস্বীকার করায় তাঁকে গুলি করা হয়। রেশাম খানের আগে আরও ১৯ জনকে এমন সহিংসতার শিকার হতে হয়েছে।২০০৯ সালে আয়মান উদাস নামের একজন গায়িকাকে পেশোয়ারে নিজ বাড়িতে তাঁর ভাই খুন করেন। তিন একটি ব্যান্ডের ভোকালিস্ট। তথ্যসূত্র: দ্য নিউজ ডটকম।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সিলেট সিটি করপোরেশন নির্বাচনের সময় স্থগিত হওয়া দুটি কেন্দ্রে ভোট গ্রহণ করা হবে ১১ আগস্ট। এ বিষয়ে প্রয়োজনীয় ব্যবস্থা নিতে সিলেট সিটি করপোরেশন নির্বাচনের রিটার্নিং কর্মকর্তাকে চিঠি দিয়েছে নির্বাচন কমিশন (ইসি)। \nএ দুটি কেন্দ্রের ফলাফলের অপেক্ষায় সিলেট সিটি করপোরেশনে মেয়র পদের ফল আটকে আছে। ইসি সূত্র জানায়, বুধবার এ সংক্রান্ত চিঠি সংশ্লিষ্ট রিটার্নিং কর্মকর্তা বরাবর পাঠানো হয়েছে।\n\nগত সোমবার সিলেট সিটি করপোরেশনের ভোট অনুষ্ঠিত হয়। ১৩৪টি ভোটকেন্দ্রের মধ্যে ১৩২টি ভোটকেন্দ্রের ফলাফল ঘোষণা করা হয়। অনিয়মের কারণে ২৪ নম্বর ওয়ার্ডের গাজী বুরহানউদ্দিন গরম দেওয়ান সরকারি প্রাথমিক বিদ্যালয় এবং ২৭ নম্বর ওয়ার্ডের হবিনন্দী সরকারি প্রাথমিক বিদ্যালয় কেন্দ্রের ভোটগ্রহণ স্থগিত করা হয়। এ দুটি ভোটকেন্দ্রের মোট ভোটার ৪ হাজার ৭৮৭ জন। এখন এই দুটি কেন্দ্রে মেয়র, কাউন্সিলর ও সংরক্ষিত কাউন্সিলর পদে পুনরায় ভোট নেওয়া হবে।ঘোষিত ১৩২টি কেন্দ্রের ফলাফলে বিএনপির মেয়র প্রার্থী আরিফুল হক চৌধুরী এগিয়ে আছেন ৪ হাজার ৬২৬ ভোটে। এই দুটি কেন্দ্রের ১৬১ ভোট পেলেই তিনি মেয়র নির্বাচিত হবেন। ১৩২টি কেন্দ্রে আরিফুল পেয়েছেন ৯০ হাজার ৪৯৬ ভোট। তাঁর নিকটতম প্রতিদ্বন্দ্বী আওয়ামী লীগের প্রার্থী বদর উদ্দীন আহম্মদ কামরান পেয়েছেন ৮৫ হাজার ৮৭০ ভোট।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "গাড়িচাপায় দুই শিক্ষার্থী নিহত হওয়ার ঘটনায় শিক্ষার্থীদের চলা আন্দোলনের কারণে যানজট বাড়ছে ঢাকা-চট্টগ্রাম মহাসড়কে। আজ বুধবার কুমিল্লার দাউদকান্দি উপজেলার হাসানপুর এলাকা থেকে মেঘনা সেতুর পশ্চিম অংশ পর্যন্ত প্রায় ২০ কিলোমিটার এলাকায় তীব্র যানজট দেখা যায়। এ দিন ভোর ছয়টা থেকে যানজট শুরু হয়। সন্ধ্যায়ও সেই জট ছিল। ঘণ্টার পর ঘণ্টা যানজটে আটকে থেকে যাত্রীরা চরম দুর্ভোগ পোহাচ্ছেন।চাঁদপুরের কচুয়া উপজেলার সাচার থেকে ঢাকাগামী লোকাল বাসের যাত্রী ও দোকান কর্মচারী রুবেল মিয়া, বাসচালক তারা মিয়া ও চট্টগ্রাম থেকে ঢাকাগামী কাভার্ডভ্যানের চালক নূর আলমের সঙ্গে সকাল নয়টার দিকে মেঘনা-গোমতী সেতু এলাকায় কথা হয় প্রথম আলোর। তাঁরা জানান, দাউদকান্দি উপজেলার হাসানপুরে এসে যানজটে আটকা পড়ে তিন কিলোমিটার মহাসড়ক অতিক্রম করতে তাঁদের দুই ঘণ্টার বেশি সময় লেগেছে।দাউদকান্দি পৌর সদরে অবস্থিত ড. খন্দকার মোশাররফ হোসেন কলেজের ছাত্রী মরিয়ম আক্তার, আনিকা আক্তার ও জামিয়া আক্তার বলেন, মহাসড়কের তিন কিলোমিটার এলাকায় তীব্র যানজটের কারণে পায়ে হেঁটে যাওয়ায় কলেজের এক পরীক্ষায় এক ঘণ্টা পরে অংশ নিতে হয়েছে তাঁদের। বাড়ি ফেরার পথেও হেঁটে আসতে হয়েছে।দাউদকান্দি হাইওয়ে থানা ভারপ্রাপ্ত কর্মকর্তা (ওসি) আবুল কালাম আজাদ বলেন, ঢাকায় ছাত্র আন্দোলনের কারণে এই যানজটের সৃষ্টি হয়েছে। এই যানজট ধীরে ধীরে বৃদ্ধি পাচ্ছে।গত রোববার দুপুরে কুর্মিটোলায় বিমানবন্দর সড়কে জাবালে নূর পরিবহনের দুটি বাস রেষারেষি করতে গিয়ে একটি বাস রাস্তায় দাঁড়িয়ে থাকা লোকজনের ওপর উঠে পড়ে। এতে দুই শিক্ষার্থী নিহত ও নয়জন আহত হয়। নিহত দুই শিক্ষার্থী হলো শহীদ রমিজউদ্দীন ক্যান্টনমেন্ট কলেজের দ্বাদশ শ্রেণির ছাত্র আবদুল করিম ওরফে রাজীব (১৭) এবং একই কলেজের একাদশ শ্রেণির ছাত্রী দিয়া খানম (১৬)। এই ঘটনার পরের দিন থেকে ঢাকার বিভিন্ন সড়ক অবরোধ করে আন্দোলন চালিয়ে আসছেন বিভিন্ন শিক্ষাপ্রতিষ্ঠানের শিক্ষার্থীরা।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সুন্দরবনের সংরক্ষিত এলাকার পাশে শিল্প-কারখানা স্থাপন অবশ্যই বন্ধ করতে হবে বলে মন্তব্য করেছেন জাতিসংঘের মানবাধিকার ও পরিবেশবিষয়ক বিশেষ দূত জন এইচ নক্স।গত মঙ্গলবার দেওয়া ওই বিবৃতিতে তিনি আরও বলেন, বিশ্ব ঐতিহ্য হিসেবে চিহ্নিত ওই বনটি জাতিসংঘ ঘোষিত রামসার এলাকা বা বিশ্বের গুরুত্বপূর্ণ জীববৈচিত্র্যপূর্ণ জলাভূমি। এখানে শিল্প-কারখানা গড়ে উঠলে তা শুধু বিশ্বের সর্ববৃহৎ এই ম্যানগ্রোভ বনের জন্যই হুমকি না। এই বনে বসবাসকারী বেঙ্গল টাইগার, ডলফিন ও অন্যান্য বিপদাপন্ন বন্য প্রাণীর অস্তিত্বের জন্যও হুমকি।জন এইচ নক্স বলেন, শুধু বন্য প্রাণী নয়, সুন্দরবনের ওপরে নির্ভরশীল ৬৫ লাখ মানুষের জীবিকা, স্বাস্থ্য, বসতি, খাদ্য ও সাংস্কৃতিক তৎপরতাও এর ওপরে নির্ভরশীল। তিনি বলেন, জাতিসংঘের বিজ্ঞান, শিক্ষা ও ঐতিহ্যবিষয়ক সংস্থা ইউনেসকো এবং প্রকৃতি সংরক্ষণবিষয়ক আন্তর্জাতিক সংস্থাগুলোর জোট আইইউসিএনের আপত্তি সত্ত্বেও বাংলাদেশ সরকার সুন্দরবনের পাশে ৩২০টি শিল্প-কারখানাকে অনুমোদন দিয়েছে। এ ছাড়া স্থানীয় জনগণের মতামত ও যথাযথ পরিবেশ সমীক্ষা ছাড়া বাংলাদেশ সরকার সুন্দরবনের পাশে রামপাল কয়লাভিত্তিক বিদ্যুৎকেন্দ্রের মতো বড় প্রকল্পের কাজ চালিয়ে যাচ্ছে।   \nএ ব্যাপারে জানতে চাইলে পরিবেশ, বন ও জলবায়ু পরিবর্তন মন্ত্রণালয়ের উপমন্ত্রী আবদুল্লাহ আল ইসলাম জ্যাকব প্রথম আলোকে বলেন, ‘জাতিসংঘ থেকে যেসব কথা বলা হচ্ছে, তা সঠিক তথ্যের ভিত্তিতে বলা হচ্ছে না। সুন্দরবনের পাশে যেসব কারখানা স্থাপন করা হয়েছে, তা আর সম্প্রসারণ না করার নির্দেশ সরকারের তরফ থেকে দেওয়া হয়েছে। আমরা এসব তথ্য জাতিসংঘের কাছে জমা দেব। আশা করি, তারা আমাদের তথ্যের সঙ্গে একমত হবে।’ \n \nজাতিসংঘের এই বিশেষজ্ঞ বলেন, গত বছর বাংলাদেশের উচ্চ আদালত থেকে সুন্দরবনের ১০ কিলোমিটারের সংবেদনশীল এলাকার (বাফার জোন) মধ্যে কোনো শিল্প-কারখানার অনুমোদন না দেওয়ার নির্দেশ দেয়। কিন্তু বাংলাদেশ সরকার তা অমান্য করে শিল্প-কারখানা অনুমোদনের ব্যাপারে তাদের সিদ্ধান্তে অটল রয়েছে। পরিবেশের প্রতীক সুন্দরবনে এই বিশৃঙ্খল শিল্পায়ন বিশ্বের পরিবেশের জন্য হুমকি।জন এইচ নক্স বলেন, অবশ্যই বিশ্বের অন্যান্য মানুষের মতো বাংলাদেশের অর্থনৈতিক উন্নতির চাহিদা রয়েছে। কিন্তু পরিবেশের ক্ষতি করে অল্প সময়ের অর্থনৈতিক স্বপ্নপূরণের চেষ্টা ‘ভুল জিনিসকে স্বর্ণ ভেবে পেছনে ছোটার মতো’। একটি স্বাস্থ্যকর পরিবেশ ছাড়া অর্থনৈতিক উন্নয়ন টেকসই হবে না। তিনি বলেন, সত্যিকার অর্থে টেকসই উন্নয়ন পেতে হলে পরিবেশকে রক্ষা করতে হবে—পরিবেশ নিয়ে উদ্বেগের বিষয়গুলো আমলে নিতে হবে। সুন্দরবনের পাশে এসব শিল্পায়নের কারণে যারা ক্ষতিগ্রস্ত হচ্ছে, তাদের কথা শুনতে হবে। তিনি বলেন, যেসব মানুষ ওই উন্নয়ন প্রকল্পগুলো নিয়ে প্রশ্ন তুলছে, তাদের রাষ্ট্রের শত্রু হিসেবে চিহ্নিত করা হচ্ছে। কিন্তু তাদের টেকসই উন্নয়নের চ্যাম্পিয়ন হিসেবে ঘোষণা দেওয়া উচিত।জাতিসংঘের এই বিশেষজ্ঞ বলেন, ম্যানগ্রোভ বন বায়ু ও পানিকে বিশুদ্ধ করতে ভূমিকা রাখছে। যার সুবিধা বনের অনেক দূর পর্যন্ত ছড়িয়ে পড়ছে। পৃথিবীর সর্বত্র ম্যানগ্রোভ বন ছড়িয়ে পড়ুক—এটা আমাদের সবার লক্ষ্য হওয়া উচিত। এর বাইরেও সুন্দরবন আমাদের সবার সামনে দুটি প্রশ্ন তুলে ধরেছে—তা হচ্ছে আমরা কি এমন উন্নয়নের দিকে যাব, যা মানবাধিকার ও পরিবেশ সুরক্ষার কথা বলবে? নাকি আমরা পরিবেশের ক্ষতি করে শিল্পায়নের দিকে এগোব। আমরা কি একটি স্বাস্থ্যকর পরিবেশ চাই, নাকি একটি স্বাস্থ্যকর অর্থনীতি চাই?জানতে চাইলে তেল-গ্যাস-বিদ্যুৎ-বন্দর ও খনিজ সম্পদ রক্ষা জাতীয় কমিটির সদস্যসচিব অধ্যাপক আনু মুহাম্মদ প্রথম আলোকে বলেন, ‘বাংলাদেশের স্বাধীন বিশেষজ্ঞ ও পরিবেশবাদীরা রামপাল বিদ্যুৎকেন্দ্রসহ সুন্দরবনের চারপাশের শিল্প-কারখানার ব্যাপারে যেসব আপত্তি তুলছিল, তার যৌক্তিকতা আবারও প্রমাণিত হলো। আমরা আবারও বলব, সরকার যাতে ওই প্রকল্পের কাজ বন্ধ করে, চারপাশের সব শিল্প-কারখানার অনুমোদন বাতিল করে। নয়তো সুন্দরবন চিরতরে ধ্বংস হয়ে যাবে, আর এ জন্য এই সরকার দায়ী থাকবে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "কিশোরগঞ্জের হোসেনপুরে দুই বছরের শিশুসন্তানকে গলাটিপে হত্যার পর আত্মহত্যার চেষ্টা করেছেন মা শামসুন্নাহার বেগম (২৫)। গতকাল মঙ্গলবার সন্ধ্যা সাড়ে সাতটার দিকে উপজেলার জিনারী ইউনিয়নের হলিমা গ্রামে এ ঘটনা ঘটে। নিহত শিশুর বাবার নাম সবুজ মিয়া। তিনি স্যানিটারি মিস্ত্রির কাজ করতেন।  \nস্থানীয় সূত্রে জানা যায়, সন্ধ্যার দিকে ঘরের দরজা-জানালা ভেতর থেকে বন্ধ দেখতে পেয়ে ঘরের ছিদ্র দিয়ে সবুজ মিয়া দেখতে পান তাঁর স্ত্রী শামসুন্নাহার ঘরে ঝুলে আছেন। পরে ঘরের দরজা ভেঙে ভেতরে প্রবেশ করে আহত অবস্থায় স্ত্রীকে নামিয়ে আনেন তিনি। এ সময় ওই কক্ষে দুই বছরের শিশু ফয়সালকে মৃত অবস্থায় পড়ে থাকতে দেখেন সবুজ।\n\nশামসুন্নাহারের বরাত দিয়ে পুলিশ জানায়, শামসুন্নাহারের সঙ্গে শাশুড়ি ও জায়ের কয়েক দিন ধরে পারিবারিক কলহ চলছিল। এ ছাড়া ঘরে কয়েক দিন ধরে তেমন খাবারও ছিল না। এসব কারণেই নিজ সন্তানকে গলা টিপে শ্বাসরোধে হত্যা করার পর নিজেও ফাঁস দিয়ে আত্মহত্যার চেষ্টা করেন। সন্তানকে হত্যার দায় স্বীকার করে পুলিশের কাছে মা নিজের ফাঁসি দাবি করেন।হোসেনপুর থানার ভারপ্রাপ্ত কর্মকর্তা (ওসি) মো. আবুল হোসেন জানান, ঘটনায় স্ত্রীকে খুনের আসামি করে সবুজ মিয়া থানায় হত্যা মামলা করেছেন। আসামি শামসুন্নাহারকে আদালতের মাধ্যমে কারাগারে পাঠানো হয়েছে। আর লাশ ময়নাতদন্তের জন্য কিশোরগঞ্জ জেনারেল হাসপাতালের মর্গে পাঠানো হয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "শোকার্ত কোমলমতি শিক্ষার্থীদের শোক সংবরণ করে শান্ত থাকা ও ধৈর্য ধরারও আহ্বান জানিয়েছেন শিক্ষামন্ত্রী নুরুল ইসলাম নাহিদ। বিমানবন্দর সড়কে বাসচাপায় দুই শিক্ষার্থীর নিহত হওয়ার ঘটনায় গভীর শোক ও মর্মবেদনা প্রকাশ করে তিনি বলেন, ‘অনাকাঙ্ক্ষিত দুর্ঘটনায় সহপাঠীর মৃত্যুতে কোমলমতি শিক্ষার্থীসহ শিক্ষা পরিবারের আমরা সবাই শোকার্ত।’শিক্ষামন্ত্রী বুধবার সচিবালয়ে শিক্ষা মন্ত্রণালয়ের সভাকক্ষে ঊর্ধ্বতন কর্মকর্তা ও সংশ্লিষ্ট ব্যক্তিদের সঙ্গে এক তাৎক্ষণিক সভায় সভাপতির বক্তৃতায় এ কথা বলেন। তিনি শিক্ষা পরিবারের পক্ষ থেকে সংশ্লিষ্ট সবার প্রতি আন্তরিক সমবেদনা জানিয়ে এবং সহমর্মিতা প্রকাশ করে বলেন, সংশ্লিষ্ট দোষী ব্যক্তিদের সর্বোচ্চ শাস্তির বিষয়ে আইনানুগ কার্যক্রম গ্রহণ অব্যাহত রয়েছে।শিক্ষামন্ত্রী বলেন, ওই দুর্ঘটনার সঙ্গে সংশ্লিষ্ট ব্যক্তিদের সর্বোচ্চ শাস্তি নিশ্চিত করা এবং সড়ক পরিবহনকে আরও সুশৃঙ্খল ও নিরাপদ করার লক্ষ্যে প্রধানমন্ত্রী ইতিমধ্যে কঠোর নির্দেশনা প্রদান করেছেন। সে অনুযায়ী স্বরাষ্ট্র মন্ত্রণালয় যথাযথ উদ্যোগ গ্রহণ করেছে এবং দোষী ব্যক্তিদের গ্রেপ্তার করেছে। শিক্ষামন্ত্রী সংশ্লিষ্ট সব শিক্ষক, অভিভাবক ও অন্যদের শিক্ষার্থীদের পাশে থেকে শিক্ষা কার্যক্রমে সহযোগিতা করার জন্য ভূমিকা রাখারও আহ্বান জানান।শিক্ষাসচিব মো. সোহরাব হোসাইন, মন্ত্রণালয়ের অতিরিক্ত সচিব এবং মাধ্যমিক ও উচ্চশিক্ষা অধিদপ্তরের মহাপরিচালক মো. মাহবুবুর রহমানসহ সংশ্লিষ্ট ব্যক্তিরা সভায় উপস্থিত ছিলেন।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "ছবি করতে হলে কেন আমিরকেই খোঁজেন পরিচালকেরা? আমির খানই বা কেন ফিরিয়ে দেন বহু চিত্রনাট্য? কেন তাঁর ছবিগুলো হয় সুপারহিট? সম্প্রতি ভারতের মুম্বাইয়ে অনুষ্ঠিত হয়ে গেল পঞ্চম চিত্রনাট্যকার সম্মেলন। সেখানে এ প্রসঙ্গে কথা বলেন বলিউডের ‘মিস্টার পারফেকশনিস্ট’ আমির খান। এ ছাড়া চিত্রনাট্যকারদের কাছে ছবির লভ্যাংশ নেওয়ার পদ্ধতিও ব্যাখ্যা করেন তিনি।আমির খান বলেন, ‘আমি মনে করি, ভালো একটি চিত্রনাট্য একটি ছবির ভিত্তি। আমি আগে নিশ্চিত হয়ে নিই, চিত্রনাট্যটি যদি ভালো লাগে, সেটা দিয়ে ছবি বানানো হলে বিনিয়োগকারীর আর্থিক ক্ষতি হবে না। আমি প্রযোজকের একার কাঁধে দায় চাপাই না। শুনেছি, অনেক অভিনেতা আগেই সম্মানী নিয়ে নেন। অগ্রিম সম্মানী নিলে প্রযোজকের ওপর চাপ পড়ে। পরে তাঁরা আবার লভ্যাংশও দাবি করে বসেন!’আমির খান তাঁর সম্মানী গ্রহণের মডেলটি ব্যাখ্যা করে বলেন, ‘আমি অগ্রিম সম্মানী নিই না। ধরা যাক, একটি ছবি বানাতে লাগবে ১০০ কোটি রুপি। এর ভেতরে থাকবে শিল্পী ও কুশলীদের সম্মানী, প্রডাকশন খরচ, পোস্ট-প্রোডাকশনের খরচ—সব। এর ভেতরে আমার কোনো সম্মানী থাকে না। যখন ছবিটি মুক্তি পায়, তখনো আমি এক রুপিও পাই না। ছবির প্রচার আর বিজ্ঞাপনে অর্থ খরচ করতে হয়, ধরা যাক সেটা আরও ২৫ কোটি রুপি। এই খরচের পর ছবিটি যখন রোজগার শুরু করে আর এসব অর্থ উঠে আসে, প্রযোজক তখন বিনিয়োগ ফিরে পান। সবাই তাঁদের সম্মানী পেয়ে যান। এরপর লাভ উঠতে শুরু করলে আমি সেখান থেকে লভ্যাংশ নিই। এতে কিন্তু প্রযোজকের কোনো আর্থিক ক্ষতি হয় না। কোনো কারণে ছবিটি টাকা তুলতে না পারলে আমি কোনো রুপি পাই না।’এটাই অভিনেতা আমির খানের লভ্যাংশ গ্রহণের পদ্ধতি। তিনি আরও বলেন, ‘আমি বড় অঙ্কের লভ্যাংশ নিয়ে থাকি। কারণ আমি বড় ঝুঁকি নিই। আমার ধারণা, এতে প্রযোজকও খুশি হন। ছবি বানানোর ক্ষেত্রে এটাই সেরা ব্যবসায় মডেল। প্রযোজক ক্ষতিগ্রস্ত না হলে, সে আবার আমার কাছে আসবে।’এ পদ্ধতিতেই অভিনেতা আমির ছবির দায় নিজের কাঁধে তুলে নেন সেই ‘লগন’ ছবি থেকে। ২০০১ সালের সেই ছবির উদাহরণ টেনে তিনি বলেন, ‘সেই সময় থেকে মূলধারার ব্যয়বহুল ছবির সম্মানী গ্রহণের নিয়ম বদলে যায়। এ জন্যই আমার পছন্দ করা বিষয়বস্তু নিয়ে বিনিয়োগকারীরা কোনো কথা বলেন না। কারণ তাঁরা আমাকে বিশ্বাস করেন, আমার ওপর আস্থা রাখেন।’ ইন্ডিয়ান এক্সপ্রেসইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "‘এত দিন ছিলাম ডিজিটালি, আজ থেকে ফিজিক্যালি থাকব রাস্তায় স্টুডেন্টদের সঙ্গে। উই ওয়ান্ট জাস্টিস।’ বাসচাপায় নিহত শিক্ষার্থীদের বিচারের দাবিতে ঢাকায় আন্দোলনরত শিক্ষার্থীদের সঙ্গে এভাবেই একাত্মতা ঘোষণা করেন নতুন প্রজন্মের সংগীতশিল্পী পুলক অধিকারী। রাজধানীর বাংলামোটর এলাকায় আন্দোলনরত শিক্ষার্থীদের সঙ্গে তিনি ঘণ্টা দেড়েক ছিলেন।এরপর প্রথম আলোকে পুলক বলেন, ‘এই শিক্ষার্থীদের আন্দোলন দেখে বাসায় বসে থাকতে পারিনি। তাদের ওপর পুলিশের নির্যাতন দেখে কান্না ধরে রাখতে পারিনি। বাংলামোটর এসে শিক্ষার্থী বন্ধুদের সঙ্গে যোগ দিয়েছি। ওদের স্পিরিট আমাকে সাহসী করেছে। অনুপ্রাণিত করেছে। উৎসাহিত করেছে। এত সুন্দর আর সুশৃঙ্খল আন্দোলন এর আগে কখনো হয়েছে কি না, আমার জানা নেই। ওরা সব চালকের লাইসেন্স চেক করছে। ড্রাইভিং লাইসেন্স ছাড়া চালকদের গাড়ি আটকে দিচ্ছে। এমনকি মন্ত্রীর গাড়িও আটকে দিয়েছে! ওদের কাছ থেকে অনেক কিছু শেখার আছে।’২৯ জুলাই ঢাকার কুর্মিটোলা জেনারেল হাসপাতালের অদূরে বিমানবন্দর সড়কে রেডিসন হোটেলের উল্টো দিকে বাসচাপায় রমিজ উদ্দিন ক্যান্টনমেন্ট কলেজের দুই শিক্ষার্থী নিহত হয়। এমন অনাকাঙ্ক্ষিত মৃত্যু আর পরিবহন ব্যবস্থায় অনিয়ম নিয়ে এখন শহরজুড়ে চলছে শিক্ষার্থীদের আন্দোলন। আজ ঢাকার প্রায় প্রতিটি গুরুত্বপূর্ণ রাস্তা দখল করে রাখে শিক্ষার্থীরা। এত দিন তারকারা ফেসবুকে পোস্ট দিয়ে সমর্থন জানালেও আজ অনেকেই সশরীরে রাস্তায় নেমেছেন। শিক্ষার্থীদের কষ্ট দেখে সংগীতশিল্পী, অভিনয়শিল্পী, পরিচালক, প্রযোজকদের অনেকেই শুটিং বন্ধ করে রাস্তায় নেমে আসেন। যাঁরা বাসায় ছিলেন, তাঁরাও শিক্ষার্থীদের কষ্ট সহ্য করতে না পেরে রাস্তায় নামেন। নির্মাতা এস এ হক অলীক বলেন, ‘সকালে বাসায় ছিলাম। টেলিভিশনে আন্দোলনকারী শিক্ষার্থীদের কষ্ট দেখে নিজেকে নিয়ন্ত্রণ করতে পারিনি। বাসা থেকে বের হই। কাছেই আইডিয়াল স্কুলে শিক্ষার্থীরা আন্দোলন করছিল। তাদের সঙ্গে অনেকটা সময় থেকেছি। এরপর রামপুরা বাজারে আন্দোলন করা শিক্ষার্থীদের সঙ্গে কথা বলেছি। তাদের আন্দোলনের ধরন আমাকে বিস্মিত করেছে।’ঈদের আগে সংগীতশিল্পী, নির্মাতা ও অভিনয়শিল্পীদের ব্যস্ততা থাকে অন্য সময়ের চেয়ে অনেক বেশি। দম ফেলার সময় থাকে না। এরপরও শুটিং বন্ধ রেখে উত্তরায় আন্দোলন করা শিক্ষার্থীদের সঙ্গে একাত্মতা পোষণ করেছেন পরিচালক সকাল আহমেদসহ অভিনয়শিল্পী জাকিয়া বারী মম, নাদিয়া আহমেদ, নওশীন, অর্ষা, নাদিয়া আহমেদ, তৌসিফ, নাবিলা প্রমুখ।সকাল আহমেদ প্রথম আলোকে জানান, তাঁরা সবাই উত্তরার জসীম উদদীন সড়ক থেকে বিমানবন্দর সড়ক পর্যন্ত যান, আবার রাজলক্ষ্মী মার্কেটের কাছে আসেন। এ সময় তাঁরা আন্দোলন করা শিক্ষার্থীদের সঙ্গে কথা বলেন। শিক্ষার্থীরা তাঁদের জানায়, এনা পরিবহনের গাড়ি দেখলেই তারা আটকাচ্ছে, কারণ এই প্রতিষ্ঠানের গাড়িগুলো খুব বেপরোয়া চলে। এ ছাড়া এই রুটে অন্য যেসব গাড়ি চলছিল, সব চালকের লাইসেন্স আছে কি না, তা তারা পরীক্ষা করছিল। এটা একেবারেই শান্তিপূর্ণ একটা আন্দোলন।সকাল আহমেদ বলেন, ‘আমরা নাটকের শুটিং নিয়ে ব্যস্ত থাকি, কিন্তু আমরাও মানুষ। আমাদেরও সন্তান আছে। আন্দোলনকারী শিক্ষার্থীদের কেউ আমাদের ছোট ভাইবোন, আবার কেউ আমাদেরই সন্তান। তাদের এমন যৌক্তিক আন্দোলনের সঙ্গে আমাদের থাকা উচিত বলে মনে করেছি। তাই শুটিং থেকে বের হয়ে সবাই মিলে অংশগ্রহণ করেছি।’চলচ্চিত্র প্রযোজক আবদুল আজিজের মেয়ে নর্থ সাউথ বিশ্ববিদ্যালয়ের শিক্ষার্থী। আজ তাঁর মেয়ের ক্লাস ছিল। দুপুরের পর মেয়ের খবর নিতে ফোন করে জানতে পারেন, কুড়িলে আন্দোলন করা শিক্ষার্থীদের সঙ্গে সেও রাস্তায় নেমেছে। মেয়েকে নিষেধ করেননি। সে আর তার বন্ধুরা যা ভালো মনে করছে, সেটাই করছে। আন্দোলনে নিজের মেয়ে যুক্ত হওয়ায় নিজেকে গর্বিত বাবা মনে করছেন এই প্রযোজক। আবদুল আজিজ বলেন, ‘বিশ্ববিদ্যালয়ে পড়া অবস্থায় বিভিন্ন আন্দোলন করেছি, আমার বাবা আমাকে কখনো নিষেধ করেননি। একবার একুশে ফেব্রুয়ারি রাতে শহীদ মিনার না গিয়ে বাসায় শুয়েছিলাম বলে বাবা আমার ওপর রাগ করেছিলেন। সরকারের কাছে আমার আবেদন, আমার মেয়ের যেন কিছু না হয়। পুলিশ বা অন্য কেউ যেন তাদের গায়ে হাত না দেয়।’সরকারের কাছে আবেদন জানিয়ে আবদুল আজিজ বলেন, ‘এই প্রজন্ম বড় হচ্ছে বঙ্গবন্ধুকে বুকে নিয়ে। যাদের বুকে বঙ্গবন্ধু আছেন, তাদের কোনোভাবেই দাবায়ে রাখা যাবে না। তারা তাদের দাবি আদায় করেই ছাড়বে। মনে রাখতে হবে, এটা একেবারেই সাধারণ বাচ্চাদের আন্দোলন। ওরা আমার-আপনার বাচ্চা, যারা বড় হয়েছে দুধে-ভাতে। আর দোয়া করি ওরা যেন দুধে-ভাতেই থাকে। সব দিকেই মঙ্গল হবে, এদের দাবি দ্রুত মেনে নিয়ে বা এদের বুঝিয়ে স্কুল-কলেজে ফেরত পাঠানো। দেরি হলেই বিভিন্ন পক্ষ তা থেকে হয়তো রাজনৈতিক ফায়দা নেওয়ার চেষ্টা করতে পারে। এই আন্দোলন এখনো স্ফুলিঙ্গ আকারেই আছে। দেরি হলে হয়তো দাবানলের মতো ছড়িয়ে পড়তে পারে। তখন হয়তো নিয়ন্ত্রণে আনা কঠিন হবে। আমার মনে হয়, এই বিষয়ে প্রধানমন্ত্রীর দ্রুত হস্তক্ষেপ প্রয়োজন। তিনি ছাড়া এই সমস্যার সমাধান সম্ভব নয়।’  শিক্ষার্থীদের আন্দোলনে সমর্থন জানিয়ে ঢাকার শাহবাগে মানববন্ধনে অংশ নিয়েছেন অভিনয়শিল্পী জ্যোতিকা জ্যোতি, নওশাবা, অধিকারকর্মী আনন্দ কুটুমসহ আরও অনেকে। \nএদিকে আন্দোলন করা শিক্ষার্থীদের সঙ্গে একাত্মতা পোষণ করে আগামীকাল বৃহস্পতিবার ঢাকার বিভিন্ন সড়কে নামবেন সংগীত ও অভিনয়জগতের অনেক তারকা। থাকবেন প্রযোজক-পরিচালকেরাও।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "বিশ্বকাপে তাঁর নাটুকেপনা আর গড়াগড়ি নিয়ে কম আলোচনা হয়নি। রীতিমতো সামাজিক (মাধ্যমের) আন্দোলনের জন্ম দিয়েছিলেন নেইমার। কিন্তু তখন এসব নিয়ে কিছুই বলেননি। বিশ্বকাপের পর এবার শুধু এই বিষয়টি নিয়ে দীর্ঘ বক্তব্য নিয়ে হাজির হয়েছেন। কিন্তু তা করেছেন একটি বিজ্ঞাপনে। সেই বিজ্ঞাপনে নিজে ক্ষমা চেয়েছেন, কেন এমন করেন তার ব্যাখ্যা দিয়েছেন, কখনো কখনো যে অন্যায় ফাউলের শিকার হন, সেটিও মনে করিয়ে দিয়েছেন। নিজেকে বদলে ফেলে নতুন করে হাজির হওয়ার প্রতিজ্ঞা জানানোর মূল সুর দিয়ে বানানো সেই বিজ্ঞাপনের জন্য নেইমার ২ লাখ পাউন্ড আয় করেছেন। বাংলাদেশি মুদ্রায় অঙ্কটা সোয়া ২ কোটি টাকা।  ৯০ সেকেন্ডের সেই ভিডিওতে কম আবেগময় কথা বলেননি নেইমার। ‘হাঁটুতে বুটের আঘাত। মেরুদণ্ডে লাথি। পা মাড়ানো।’ এই তিন সংক্ষিপ্ত বাক্য দিয়ে শুরু হওয়া বিজ্ঞাপনের পুরোটাই নেইমারের ভাষ্য দিয়ে বানানো হয়েছে। যেখানে নেইমার আত্মপক্ষ সমর্থনের চেষ্টা করেছেন, ব্যাখ্যা দিয়েছেন কেন তিনি অনেক সময় নিজে থেকে ডাইভ দেন, ‘আপনারা হয়তো ভাবেন আমি অতি অভিনয় করি এবং মাঝেমধ্যে আমি সেটা করি। কিন্তু সত্যি হলো মাঠে আমাকে অনেক ভুগতে হয়। বাইরে থেকে আপনারা ধারণাও করতে পারবেন না কীসের মধ্য দিয়ে যাই আমি। আমি যখন সাংবাদিকদের সঙ্গে কথা না বলে বিদায় নিই, এর মানে এই যে আমি শুধু জিততে ভালোবাসি বরং এ কারণে যে আমি এখনো হতাশ করতে শিখিনি।’\nসামাজিক মাধ্যমে কোনো তারকাকে নিয়ে চলা ট্রলকে উল্টো ব্যবহার করে বিজ্ঞাপন বানানো এখন নতুন কৌশল। যাকে যে বিষয় নিয়ে পচানো হয়, সেটির ওপর ভিত্তি করেই এখন বিজ্ঞাপন বানানো হয়। সামাজিক মাধ্যমে চলা ট্রেন্ড বা প্রবণতাকে ব্যবহার করা হয় বলে তা অনেক সময় দারুণ কাজেও আসে। সামাজিক মাধ্যমের ব্যবহারকারীরা সেটি শেয়ার করেন, মূলধারার সংবাদমাধ্যমগুলো এ নিয়ে খবর করে; মুফতে বিজ্ঞাপনের আরও প্রচার হয়।\nকিন্তু অনেক সময় এটি পাল্টা সমালোচনারও জন্ম দেয়। নেইমারের ক্ষেত্রে তা-ই হয়েছে। কারণ এবারের বিশ্বকাপে ব্রাজিল দল আর নেইমারকে নিয়ে সমর্থকদের মধ্যে অনেক প্রত্যাশা ছিল। কোয়ার্টার ফাইনালে ব্রাজিল ছিটকে পড়েছে টুর্নামেন্টের অন্যতম সেরা দল নিয়েও। এ নিয়ে সমর্থকদের মধ্যে হতাশা আছে। আর সেই হতাশাজনিত ক্ষোভের কেন্দ্রে আছেন নেইমার। এমনকি এবারের বিশ্বকাপের সেরা একাদশেও নেইমারের জায়গা হয়নি। \nএই পরিস্থিতিতে নেইমার সংবাদমাধ্যমে নিজের অবস্থান ব্যাখ্যা করেননি। বিশ্বকাপ শেষ হওয়ার ১৫ দিন পরেও চুপ ছিলেন। পরে বক্তব্য যখন দিলেন, সেটি সাজানো চিত্রনাট্যে, অভিনয় করে। এ নিয়েই চলছে সমালোচনা। বিজ্ঞাপনটি নিয়ে অনেকেই মন্তব্য করেছেন, এখানে নেইমারের কণ্ঠস্বরে আসল দরদ নেই। যেন কৃত্রিম এক অভিনেতার কণ্ঠস্বর! \nএই বিজ্ঞাপন যে হিতে বিপরীত হতে পারে, এমনটা আগেই পূর্বাভাস দিয়েছিলেন মার্কেটিং গুরুরা। অনেকে বলেছেন, নেইমারের এ নিয়ে বিজ্ঞাপন না করে বরং সংবাদমাধ্যমে এসে খোলাখুলি কথা বলা উচিত ছিল। এই বিজ্ঞাপন করার বিনিময়ে নেইমার বিশাল অঙ্কের পারিশ্রমিক পেয়েছেন এটা ফাঁস করে ব্রাজিলের সংবাদমাধ্যম আরও যেন ফুঁসছে!ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "আসামের এনআরসি বা নাগরিক নিবন্ধন নিয়ে মন্তব্য করায় পশ্চিমবঙ্গের মুখ্যমন্ত্রী মমতা বন্দ্যোপাধ্যায়ের বিরুদ্ধে মামলা করেছে আসামের বিজেপির যুবশাখা ‘ভারতীয় যুব মোর্চা’। গতকাল মঙ্গলবার সন্ধ্যায় আপার আসামের ডিব্রুগড় জেলার নাখারকাটিয়া থানায় এই এফআইআর দায়ের করা হয়।  \nগতকাল দিল্লির কনস্টটিউশন ক্লাবে এক অনুষ্ঠানে যোগ দিয়ে মমতা আসামের নাগরিকপঞ্জি নিয়ে তাঁর তীব্র ক্ষোভ প্রকাশ করেন। বলেন, স্রেফ রাজনীতির কারণে আসামের ৪০ লাখ মানুষের নাগরিক অধিকার কেড়ে নেওয়া হয়েছে। ভোটে জেতার জন্য সাধারণ মানুষকে ব্যবহার করা হচ্ছে। একাত্তরের মার্চ পর্যন্ত যাঁরা এ দেশে এসেছেন, তাঁরা এ দেশের নাগরিক। কিন্তু খ্রিষ্টান, মুসলিম, দলিত হলেই তাঁদের আলাদা করা হচ্ছে। নাম-পদবি ধরে ধরে তাঁদের বাদ দেওয়া হচ্ছে। এভাবে বিজেপি দেশকে গৃহযুদ্ধের দিকে ঠেলে দিতে চাইছে বলে অভিযোগ তোলেন মমতা। মমতা আরও বলেছেন, ‘যদি বাঙালিরা বলেন বিহারি থাকতে দেব না। দক্ষিণ ভারতের মানুষ যদি বলেন, উত্তর ভারতের মানুষকে থাকতে দেব না। উত্তর ভারতের মানুষ যদি বলে, দক্ষিণ ভারতের লোকজনদের থাকতে দেওয়া হবে না, তা হলে দেশের কী অবস্থা হবে? এই দেশে আমরা সবাই একসঙ্গে একই পরিবারের মতো বাস করি।’ তিনি এ কথাও বলেন, ‘আজ দেখে অবাক হয়ে যাচ্ছি, আমাদের দেশের প্রাক্তন রাষ্ট্রপতি ফকরুদ্দিন আলী আহমেদের পরিবারের লোকজনদের নাম নেই নাগরিকপঞ্জিতে!’ \nআর এসব মন্তব্য এবং গৃহযুদ্ধের দিকে ঠেলে দেওয়ার কথা বলায় ক্ষেপে যায় বিজেপির যুব মোর্চা। তারপর তারা এফআইআর দায়ের করে থানায়। যুব মোর্চার অভিযোগ, মমতা এই ধরনের মন্তব্য করে রাজ্যে বসবাসকারী দুই সম্প্রদায়ের মধ্যে ঘৃণা ও উত্তেজনা ছড়ানোর চেষ্টা করছেন। \nগত জানুয়ারিতেও গুয়াহাটিতে মমতার বিরুদ্ধে একটি এফআইআর করা হয়। সে সময় ওই এফআইআর দায়ের করেন গুয়াহাটির কয়েকজন আইনজীবী। ওই এফআইআরে আসামের নাগরিকপঞ্জি নিয়ে উত্তেজনা ছড়ানোর অভিযোগ তোলেন আইনজীবীরা।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "টাঙ্গাইল জেলা জাতীয় পার্টির সাধারণ সম্পাদক, যুগ্ম সাধারণ সম্পাদকসহ পাঁচজনের বিরুদ্ধে আদালতে মামলা হয়েছে। টাকা ছিনতাই, হত্যার হুমকি ও চাঁদা দাবির অভিযোগে এ মামলা করেছেন জেলা জাতীয় পার্টির সাবেক সভাপতি আবদুস সালাম চাকলাদার। \nআজ বুধবার আবদুস সালাম চাকলাদার বাদী হয়ে এ মামলা করেন। সালাম চাকলাদার টাঙ্গাইল জেলা বারের সাবেক সভাপতি এবং সদর উপজেলা পরিষদের সাবেক চেয়ারম্যান।\n\nটাঙ্গাইল বিচারিক হাকিম আদালতের অতিরিক্ত মুখ্য বিচারিক হাকিম মনিরা সুলতানা মামলাটি গ্রহণ করে ২৪ ঘণ্টার মধ্যে তালিকাভুক্ত (রেকর্ড) করার জন্য টাঙ্গাইল সদর থানার ভারপ্রাপ্ত কর্মকর্তাকে নির্দেশ দিয়েছেন।মামলার বিবরণ থেকে জানা গেছে, টাঙ্গাইল জেলা জাতীয় পার্টির সাধারণ সম্পাদক মোজাম্মেল হক, যুগ্ম সাধারণ সম্পাদক সৈয়দ শামসুদ্দোহা, মোজাম্মেল হকের ছেলে মো. মোবিন এবং মো. রাজু ও মো. সানি নামক আরও দুজন গত শুক্রবার সন্ধ্যা সাড়ে সাতটার দিকে টাঙ্গাইল গোরস্থান জামে মসজিদের কাছে আবদুস সালামকে ঘিরে ধরেন। তাঁরা জাতীয় পার্টির সম্মেলন উপলক্ষে পাঁচ লাখ টাকা চাঁদা দাবি করেন। একই ব্যক্তিরা গত রোববার বেলা ১১টার দিকে শহরের বিন্দুবাসিনী সরকারি বালিকা বিদ্যালয় রোডে তাঁর (সালাম চাকলাদার) রিকশার গতিরোধ করে তাঁকে জোর করে রিকশা থেকে নামান। এ সময় পিস্তল ও চাকু বের করে তাঁরা ভয়ভীতি প্রদর্শন করেন এবং চাঁদা না দিলে হত্যা করবেন বলে হুমকি দেন। সৈয়দ শামসুদ্দোহা তাঁকে ঘুষি মারেন এবং পকেটে থাকা মানিব্যাগ ছিনিয়ে নেন।মামলায় আবদুস সালাম আরও অভিযোগ করেন, তিনি একটি সমিতির সভাপতি হিসেবে গ্রাহকদের পাওনা টাকা উদ্ধারের জন্য দীর্ঘদিন ধরে আন্দোলন করছেন। একটি বেসরকারি উন্নয়ন সংস্থার সম্পত্তি বিক্রি করে গ্রাহকদের পাওনা পরিশোধের জন্য আদালত রায় দিয়েছেন। কিন্তু জেলা জাতীয় পার্টির সাধারণ সম্পাদক মো. মোজাম্মেল হক কিছু ভুয়া জাল দলিল করে ওই বেসরকারি উন্নয়ন সংস্থার জমি আত্মসাতের চেষ্টা করছেন। এ নিয়ে মোজাম্মেল হকের সঙ্গে তাঁর বিরোধ চলছে।এ বিষয়ে মোজাম্মেল হকের সঙ্গে মুঠোফোনে যোগাযোগ করা হলে তিনি বলেন, মামলা দায়েরের বিষয়টি তিনি শুনেছেন। আগামীকাল বৃহস্পতিবার সংবাদ সম্মেলনের মাধ্যমে এ ব্যাপারে তিনি তাঁর বক্তব্য উপস্থাপন করবেন।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "ইউরোপের অনেক দেশের শিশুরা স্কুলে স্মার্টফোনসহ অন্য স্মার্ট ডিভাইস নিয়ে যায়। পড়ার ফাঁকে ঢুঁ মারে স্ক্রিনে। এবার তা আর হবে না। শিশুদের স্মার্টফোন আসক্তি দূর করার উদ্যোগ নিয়েছে ফ্রান্স। ‘স্মার্টফোন বা স্মার্ট ডিভাইস’ স্কুলে নিতে পারবে না ফরাসি শিক্ষার্থীরা। কেউ স্কুলে স্মার্টফোন বা স্মার্ট ডিভাইস নিয়ে গেলেও বন্ধ রাখতে হবে। গত সোমবারই দেশটির সংসদে এ-সংক্রান্ত একটি আইন পাস হয়েছে।সিএনএনের খবরে বলা হয়েছে, স্মার্টফোন, স্মার্টওয়াচ, ট্যাবলেট ও অন্যান্য ডিভাইস যেগুলোতে ইন্টারনেট ব্যবহার করা যায়, স্কুলে সেসব ডিভাইস ব্যবহারে শিক্ষার্থীদের ওপর নিষেধাজ্ঞা আরোপ করেছে ফ্রান্স। নিষেধাজ্ঞাটি আগামী সেপ্টেম্বর থেকে সারা দেশের স্কুলগুলোতে কার্যকর হবে। ৩ থেকে ১৫ বছর বয়সী শিক্ষার্থীদের জন্যই এ নিষেধাজ্ঞা জারি করা হয়েছে।আগামী সেপ্টেম্বর থেকে নিজস্ব ‘স্মার্টফোন বা স্মার্ট ডিভাইস’ বাসায় রেখে স্কুলে যেতে হবে ফরাসি শিক্ষার্থীদের। কেউ স্কুলে তার স্মার্টফোন বা স্মার্ট ডিভাইস নিয়ে গেলে তা বন্ধ করে রাখতে হবে। শিশুদের ওপর নিষেধাজ্ঞাটি বাধ্যতামূলক হলেও, ১৫ বছরের বেশি বয়সের শিক্ষার্থীসম্পন্ন উচ্চমাধ্যমিক স্কুলগুলোতেও এ নিষেধাজ্ঞা কার্যকর করা হবে কি না, তা ঠিক করবে স্কুল কর্তৃপক্ষ।   \nশিক্ষা বা সহশিক্ষা কার্যক্রমের মতো বিশেষ ক্ষেত্রে নিয়ম শিথিল করা হয়েছে। শিক্ষার্থীদের পড়াশোনায় আরও মনোযোগী করে তুলতেই এই নিষেধাজ্ঞা জারি করা হয়েছে।শিক্ষামন্ত্রী জেন-মিশেল ব্লাঙ্কুয়ার দেশটির টেলিভিশন চ্যানেলকে বলেন, ‘আমরা আজকাল দেখি যে স্ক্রিনের প্রতি আসক্তি বাড়ছে। এটা মোবাইলের নেতিবাচক ব্যবহার। আমাদের উচিত শিশুদের এখান থেকে বের করে আনা। স্কুল শিশুদের শিক্ষার অন্যতম প্রধান ধাপ। তাই আইনে শিশুদের মোবাইল বা স্টার্ম ভিডাইসের ব্যবহারের অনুমতি নেই।’ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "দুই শিক্ষার্থীকে চাপা দেওয়া জাবালে নূর বাসটির (ঢাকা মেট্রো ব-১১-৯২৯৭) মালিক মো. শাহাদাৎ হোসেনকে গ্রেপ্তার করেছে র‍্যাব। আজ বুধবার তাঁকে গ্রেপ্তার করা হয়। র‍্যাবের গণমাধ্যম শাখার জ্যেষ্ঠ সহকারী পরিচালক মিজানুর রহমান ভূঁইয়া ঘটনার সত্যতা নিশ্চিত করেন।গত রোববার রাজধানী ঢাকার কুর্মিটোলা জেনারেল হাসপাতালের সামনে বিমানবন্দর সড়কে বাসচাপায় প্রাণ হারায় শহীদ রমিজউদ্দীন ক্যান্টনমেন্ট কলেজের দ্বাদশ শ্রেণির ছাত্র আবদুল করিম ওরফে রাজীব (১৭) এবং একই কলেজের একাদশ শ্রেণির ছাত্রী দিয়া খানম ওরফে মিম। পুলিশ ও প্রত্যক্ষদর্শী ব্যক্তিদের ভাষ্য, আবদুল্লাহপুর থেকে মোহাম্মদপুর রুটে চলাচলকারী জাবালে নূর পরিবহন লিমিটেডের একটি বাসের চালক হঠাৎ নিয়ন্ত্রণ হারান। এ সময় সড়কের পাশে দাঁড়িয়ে থাকা শিক্ষার্থীদের ওপর বাসটি উঠে যায়। এতে ঘটনাস্থলেই দুই শিক্ষার্থী প্রাণ হারান। গুরুতর আহত অবস্থায় এক শিক্ষার্থীকে উদ্ধার করে কুর্মিটোলা জেনারেল হাসপাতালে নেওয়া হয়।প্রত্যক্ষদর্শী এক ব্যক্তি বলেন, ঘটনাস্থলের পাশেই শহীদ রমিজ উদ্দিন ক্যান্টনমেন্ট কলেজ। ঘটনার সময় ওই কলেজের শিক্ষার্থীরা র‍্যাডিসন ব্লু হোটেলের পাশ দিয়ে রাস্তা পার হচ্ছিল। অনেকে বাসের জন্য ফুটপাতে দাঁড়িয়ে ছিল। এ সময় জাবালে নূর পরিবহনের একটি বাস এলে শিক্ষার্থীরা তাতে ওঠার চেষ্টা করে। সে সময় জাবালে নূর পরিবহনের আরেকটি বাস বাম পাশ দিয়ে ঢুকে দুই শিক্ষার্থীদের চাপা দেয়। এতে ঘটনাস্থলে তাদের মৃত্যু হয়। খবর পেয়ে প্রতিষ্ঠানের অন্য শিক্ষার্থীরা এসে সড়কে অবস্থান নিয়ে বিক্ষোভ শুরু করে এবং কয়েকটি যানবাহন ভাঙচুর করে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "durporobash",
        "article": "কিছুদিন আগে দেশে বিরাজমান অরাজকতা ও অজস্র সমস্যা থেকে ক্ষোভ নিয়ে লিখেছিলাম—‘বাংলাদেশের মানুষ আর কতকাল মুখ বুজে থাকবে?’ পত্রিকার পাতায়, ফেসবুকের পেজে, টিভিতে বা যেকোনো মিডিয়া বা সামাজিক মাধ্যমে বাংলাদেশ সম্পর্কে প্রতিদিন যেসব খবর পাওয়া যায়, তার বেশির ভাগই দুঃসংবাদ ও হতাশাজনক।দুঃখজনক হলো বেশির ভাগ সমস্যার সঙ্গেই জড়িয়ে আছে পাহাড় পরিমাণ দুর্নীতি। দেশের সাধারণ মানুষ চরম নিরাপত্তাহীনতায় ভুগছেন। যতভাবে জানমাল নিয়ে মানুষ দুশ্চিন্তায় থাকতে পারেন, তার সবগুলো উপকরণই এখন দেশের নিত্য নৈমিত্তিক ঘটনা। হত্যা, গুম, খুনই হোক, অপহরণ, ধর্ষণই হোক, সড়ক দুর্ঘটনা, বিনা চিকিৎসা বা ভুল চিকিৎসায় মৃত্যু, পুলিশের সঙ্গে সংঘর্ষ বা ছাত্র নামধারী গুন্ডাদের আঘাতে আহত বা নিহত অর্থাৎ একটি রাষ্ট্র যতভাবে সম্ভব সকল উপায়ে মানুষের মধ্যে ভয়, ভীতি, সন্ত্রাস নিশ্চিত করেছে। এ ছাড়া আরও অজস্র সমস্যা তো আছেই। শিক্ষা, খাদ্য, চাকরি, চিকিৎসা, বাসস্থান, পরিবেশ কোথায় নেই ভয়ংকর সব সমস্যা?আমি ভেবে ভেবে একটা প্রশ্নের উত্তর পাই না, কেন এই মানবেতর জীবনযাপনের পরও দেশের মানুষ মুখ বুজে থাকে? কেন এই অরাজকতা আর শোষণের বিরুদ্ধে মানুষ ফুঁসে ওঠে না? অনেক ভেবে দেখেছি, এর পেছনে আসলে মূল কারণ হচ্ছে আমাদের সুবিধাবাদী ও ভিতু মনোভাব। আমরা আমাদের নিজের গায়ে আঘাত না লাগা পর্যন্ত নিরাপদ দূরত্বে দাঁড়িয়ে অন্যের সর্বনাশ দেখব আর মনে মনে অন্যায় জেনেও ভাবব, ওর যা হচ্ছে হোক, আমার তো আর কিছু হচ্ছে না। অন্যের কী সর্বনাশ হচ্ছে আমার তাতে কী?এই স্বার্থপর, সুবিধাবাদী ও নিরাপত্তা লোভী মনোবৃত্তির কারণে আমরা দিন রাত চারদিকের অজস্র অন্যায়ের সঙ্গে আপস করে যাচ্ছি। নিজের নিরাপদ গণ্ডি এঁকে ভাবছি, আমি তো কোনো রকমে ভালো আছি। আমার চারপাশে যা হচ্ছে হোক। আমার তাতে কী?এ জন্যই পাবলিক বাসে, রাস্তায় কোনো মেয়েকে হয়রানি করা হলে, লোকজন হয় তাকিয়ে তাকিয়ে দেখে বা দেখেও না দেখার ভান করে। মনে মনে বিরক্ত হয় প্রতিবাদকারী মেয়েটির ওপর। কেউ কেউ মেয়েটিকেই দোষ দিয়ে মনে মনে বলে একটু চেপে গেলেই হতো। অন্যায় জেনেও মুখ খুলবে না কেউ, পাছে তাকে আবার কোনো বিপদে পড়তে হয়। ঘুষ খাওয়া ও দেওয়া সেটাও একদম জায়েজ হয়ে গেছে। কেউ দেখেও দেখবে না। ওই যে 'আমার তাতে কী আর নিরাপত্তার লোভ।এই মনোবৃত্তি তথা আচরণের সঙ্গে আমার খুব ভালোভাবে পরিচয় হয়েছে কিছু ফেসবুক গ্রুপের মাধ্যমে। এ কথা অস্বীকার করার কোনো উপায় নেই, সামাজিক যোগাযোগ মাধ্যমগুলো আমাদের জীবনে এখন অনেক বড় ভূমিকা রাখছে ও এর মাধ্যমে সমাজের একটা চিত্র অনেকটাই আমরা দেখতে পাই। অনেক উচ্চশিক্ষিত মানুষের ফেসবুক গ্রুপেও আমি দেখেছি, কেউ কারও বিরুদ্ধে কোনো অন্যায় করলে, অন্যরা সবার আগে নিজের সুবিধাটাই চিন্তা করে। যতক্ষণ কোনো অন্যায়ের আঁচ নিজের গায়ে না লাগছে, ততক্ষণ ন্যায়-অন্যায় নিয়ে মাথা ঘামানোর কী দরকার? জানি এটা অন্যায়, কিন্তু মুখ খুলে আমার ঝামেলায় পড়ার কী দরকার? কে অন্যায় করল, কার বিরুদ্ধে করল, যতক্ষণ না সেটা আমি, তখন আমার তাতে কী?দেশের বেশির ভাগ মানুষের মনে এই ভিতু, মেরুদণ্ডহীন ও সুবিধাবাদী মনোবৃত্তি যত ঢুকিয়ে দেওয়া যাবে, শোষকের কালো হাত তত লম্বা হবে। তাদের শক্তি ততই বাড়বে। আর তারা শক্তিশালী হতে হতে এমন একটা অবস্থা দাঁড়াবে বা বলা যায় যে এখনই দাঁড়িয়েছে, কেউই আর নিরাপদে থাকতে পারবে না। ওই নিরাপদ গণ্ডিটা মুছে যাবে। আর এ কারণেই দেশে অন্যায় ও অরাজকতা সীমাহীনভাবে বেড়ে চলছে।সাম্প্রতিক সড়ক দুর্ঘটনার পর ছোট ছোট শিশুরা, ছাত্র ছাত্রীরা যখন প্রতিবাদ করতে রাস্তায় নেমেছে, তখন আমার মনে হয়েছে, এরাই আসলে আমাদের আশার আলো। যাদের মনে এখনো বিষাক্ত ‘আমার তাতে কী’ মনোভাব ঢোকেনি। যাদের মন এখনো কেবল ‘আমি আমি’ ধোঁয়ায় কলুষিত না, যারা এখনো অন্তত ভাবতে শেখেনি এটা অন্যায়, কিন্তু এর প্রতিবাদ করলেই আমি ঝামেলায় পড়তে পারি, আমার কী স্বার্থসিদ্ধি হবে সেই ঝামেলা ঘাড়ে নিয়ে। এখনো কলুষিত হয়নি বলেই শিক্ষাপ্রতিষ্ঠান থেকে টিসি পেতে পারে জেনেও তারা আন্দোলনে যাচ্ছে।এদের কাছে আমাদের অনেক কিছু শেখার আছে। আমাদের দেশের বড় বড় শিক্ষিত, অল্প শিক্ষিত ও অশিক্ষিত সবার অনেক কিছু শেখার আছে। বয়স আর পরিপক্বতা যদি কেড়ে নেয় আমাদের সৎ সাহস, শেখায় অন্যায়ের সঙ্গে আপস, শেখায় আমার তাতে কী, স্বার্থপরতা আর কাপুরুষতা, তবে ছুড়ে ফেলুন ওই পরিপক্বতা। তার চেয়ে মিশে যান ওই শিশু কিশোরদের ভিড়ে। ওদের কাছে নতজানু হয়ে শিখে নিন কীভাবে অচেনা পায়েল, দিয়া, রাজীবের মৃত্যুকে নিজের স্বজনের মৃত্যু ভাবা যায়। একসঙ্গে সবাই মিলে ফুঁসে উঠলে ‘সড়কে নিরাপত্তা চাই’ দাবি প্রতিষ্ঠিত হতে বাধ্য। যতই শক্তিশালী হোক বাস চালক, মালিক আর সরকারের মধ্যে থাকা পৃষ্ঠপোষকেরা। ...তামান্না ইসলাম: ক্যালিফোর্নিয়া, যুক্তরাষ্ট্র।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "durporobash",
        "article": "আমার আব্বা খুব সহজ সরল, বোকা ও স্বপ্নবাজ একজন মানুষ। বোকা মানুষদের একটা বৈশিষ্ট্য আছে। তারা নিজেরা যা বিশ্বাস করেন তাই প্রাণপণে সফল করতে চেষ্টা করেন। কে কী ভাবল, কে কী বলল কোনো কিছুর ধার তাঁরা ধারেন না। আমার আব্বাও এর ব্যতিক্রম নন। সবাই যেখানে বলেছেন, মেয়ে পড়িয়ে কী হবে, সেখানে আব্বার অগাধ বিশ্বাসের কাছে পরাজিত হয়েছে আমাদের সনাতন গ্রাম্য ধ্যানধারণা। বলরামপুরের যে পাড়া থেকে আব্বা উঠে এসেছেন, সেখানে আব্বাই একমাত্র ব্যক্তি, যিনি কিনা তিন মেয়েকে মেয়ে হিসেবে নয়, মানুষ হিসেবে গড়ে তোলার স্বপ্ন দেখেছিলেন। সে বিচারে বড় মেয়ে হওয়ার সুবাদে আমার ওপর সবচেয়ে বেশি দায়িত্ব পড়েছিল আব্বার স্বপ্ন পূরণ করার। \nমনে আছে আমার বিশ্ববিদ্যালয়ের কোচিংয়ের সময় আব্বা অফিস থেকে লোন নিয়েছিলেন। আব্বা কোথায় এত সাহস পেতেন কে জানে। আমি নিজেই মাঝে মাঝে ঘাবড়ে যেতাম আব্বার সাহস দেখে। আমাকে দিয়ে সকল কাজই করিয়েছেন, যা একটা ছেলে থাকলে করত। ঢাকায় কোচিংয়ে ভর্তি করে সেই যে রেখে গেলেন আর বলে গেলেন, আমার কী যখন-তখন ছুটি নেওয়া সম্ভব? এখন থেকে তোমার নিজের কাজ নিজেকেই করতে হবে। আব্বার এই একটা মাত্র কথাই যেন আমাকে আচমকা বড় বানিয়ে দিল। তারপর আর কোনো দিন আব্বা আমাকে নিয়ে দৌড়াদৌড়ি করেননি। উল্টো আমি আব্বার অফিশিয়াল কাজ কতবার যে সেগুনবাগিচার এজি অফিসে গিয়ে করে দিয়েছি, তার হিসাব নেই। একা একা ভর্তি পরীক্ষা দিতে আসা, পরীক্ষা শেষ করে বাড়ি ফেরার সে দিনগুলো এখনো আমার কাছে স্বপ্নের মতো লাগে। সব একা করতাম ঠিকই, কিন্তু ভয়ে বুক দুরুদুরু কাঁপত, যা বাইরে থেকে দেখা যেত না। আমার এহেন সাহসিকতায় দিনে দিনে আব্বা এমন একটা অবস্থানে গিয়ে পৌঁছালেন যে, তাঁর ধারণা হলো, হেন কিছু নেই যা আমার দ্বারা সম্ভব না।\n\nআমি নিজেও কী কম স্বপ্নবাজ ছিলাম। ছোটবেলা থেকেই কতগুলো স্বপ্ন পরম যত্নে লোকচক্ষুর অন্তরালেই ভেতরে-ভেতরে লালন করেছি। এই যেমন, নিজের বিয়ের টাকা নিজে গুছিয়ে বিয়ে করা। বিয়ের পর বাবার কাছ থেকে কোনো উপহারসামগ্রী শ্বশুরবাড়িতে না নেওয়া। আমার দুই বোনকে আমার চেয়ে বড় কিছু বানানো। সেই সঙ্গে আমাকে নিয়ে দেখা আব্বার স্বপ্নপূরণ। আর সবকিছু ছাপিয়ে আমার শেষ ইচ্ছা ছিল, চাকরির বেতন থেকে প্রতি মাসে আব্বাকে কিছু টাকা পাঠানো। যেমনটা বেশির ভাগ ছেলে করেন তাঁর বাবার জন্য। এই সব স্বপ্নকে পুঁজি করে নিজেকে নিজেই শাসন করেছি। মন্দ থেকে দূরে থেকেছি। তিলে তিলে নিজেকে গড়ে তোলার আপ্রাণ চেষ্টা চালিয়েছি। সকাল-সন্ধ্যা নিজেই শিক্ষক সেজে নিজের কৃতকর্মের বিচার করেছি। ভেবেছি একদিন সগৌরবে মাথা উঁচু করে, মসৃণ নয় অমসৃণ পথ পাড়ি দেওয়ার গল্প রচনা করব। আর আজ যখন সত্যি লিখতে বসেছি, নিয়তির নির্মমতায় আমাকে লিখতে হচ্ছে অসমাপ্ত স্বপ্নপূরণের গল্প। আমি অমলকান্তির মতো রোদ্দুর হতে না চেয়েও আজ রোদ্দুর হয়ে বসে আছি। অথচ এই রোদ্দুরের আলোকছটায় কাউকে আলোকিতও করতে পারলাম না।২০০৭ সাল। আমার বন্ধুরা যখন অনার্স ফাইনাল পরীক্ষা শেষ করে মরিয়া হয়ে বিসিএসের প্রস্তুতি নিতে দিনরাত এক করে পড়তে শুরু করলেন, আমি তখন প্রথমবারের মতো মাথার ব্যামো নিয়ে ব্রেইনের সিটি স্ক্যান, এমআরআই, এক্স-রে করানোর জন্য এক মেশিনের তলা থেকে বের হয়ে অন্য মেশিনের তলায় গিয়ে ঢুকছি। তখনো জানতাম না, আমার নষ্ট মাথায় আর পাটিগণিত বীজগণিত, ব্যাকরণ, বাংলা কোনো কিছুই ধরে রাখতে পারব না বা পড়তে আমার আর ভালোই লাগবে না। আমি কাউকে বোঝাতেই পারিনি, আমি পড়তে বসলেই আমার মাথা প্রচণ্ড যন্ত্রণায় কুঁকড়ে যেত। আমার নষ্ট মাথায় আমি কোনো প্রকারের চাপ সহ্য করতে পারতাম না। যার ফলে অল্প কিছু দিন বাদে বাদে আমাকে পেয়ে বসত বিনাইন প্যারোক্সিস্মাল পজিশনাল ভার্টিগো। আজ অবধি যে রোগটা আমি বয়ে বেড়াচ্ছি।মেজাজটা সব সময় তখন খিটমিটে থাকত। কারণে অকারণে মনে হতো সবার সঙ্গে রাগারাগি করি। প্রায় প্রতি রাতেই স্বপ্ন দেখতাম, আমি কতগুলো মানুষকে ধরে মারছি। তখনকার দিনগুলোর কথা ভাবলে এখনো আমার মাথা অকেজো মনে হয়। কী এক অদ্ভুত মানসিক রোগ আমাকে যমের মতো জাপটে ধরেছিল। তখনো বুঝতে পারিনি, আমার অজান্তেই আমি আমার দীর্ঘদিনের লালিত স্বপ্নগুলোর সমাধি রচনা করছি। অবশেষে, আমার ক্যারিয়ারের জলাঞ্জলি দিয়ে ইউসেপ বাংলাদেশ নামক একটা এনজিওতে চাকরি পাই। এক বছর কাজ করার পর সেটা ছেড়ে যোগ দিই মিরপুর গার্লস আইডিয়াল ল্যাবরেটরি ইনস্টিটিউটে। এই কলেজেও চাকরি করেছি মাত্র এক বছর। ব্যস, আমার ক্যারিয়ার জীবন বলতে এতটুকুই। পরবর্তীতে থাইল্যান্ডে জেন্ডার অ্যান্ড ডেভেলপমেন্ট স্টাডিজে মাস্টার্স করেছি ঠিকই, কিন্তু এখন পর্যন্ত কোনো কাজেই লাগাইনি সেটা। এ জন্যই বলে সুসময়ের এক ফোঁড় অসময়ের দশ ফোঁড়। আজ যখন সত্যিই কিছু করার নেই, তখন অবুঝ মনটা বারবার শুধু একটা কথাই বলে, যদি নতুন করে আবার সব শুরু করতে পারতাম।জানি, আমার যে দিন গেছে একেবারেই গেছে। তাইতো আমার দুই বোনের সাফল্যে নিজেকে এই বলে সান্ত্বনা দিই, আমি ক্যারিয়ার গড়িনি, গড়েছি হাতিয়ার। জীবন সংসারে আমার আরেকটা অন্যতম পাওয়া হলো ফারুক হোসেনের মতো একজন ভালো মানুষের সান্নিধ্য। ফারুক হোসেন শুরু থেকে ছায়ার মতোই পাশে ছিল, খুব করে চেয়েও ছিল আমি ভালো কিছু করি। কতবার যে বলেছে, আব্বা এত কষ্ট করে তোমাকে পড়াল আর তুমি তার জন্য কিছু করবে না। আমি আসলে কারও কথাই রাখতে পারিনি। কী করে পারব, জীবনের আনাচকানাচে কতরকম শেওলা যে জমে আছে আর সে শেওলায় কতবার কতভাবে যে হোঁচট খেয়েছি সে খবর তো আর কেউ জানে না, জানি শুধু আমি।আমার নিজের জন্য আজ আর কোনো কষ্ট নেই। কষ্ট হয় আব্বার জন্য, মার জন্য। সব সময় দেখেছি আব্বা-মা নিজেদের নিয়ে নিজেরা খুব অবহেলা করেছেন। শরীর খারাপ করলেও সহজে ডাক্তার দেখাতে চাননি। ডাক্তার দেখানোর কথা বললে বলেছেন, তেমন কিছু নাকি হয়নি। এখনো কিছু হলে যখন এমনটা বলেন, তখন আমার আরও বেশি কষ্ট হয়। মনে হয় আমাদের সামান্য মাথা ব্যথায় যারা এত বিচলিত হন অথচ নিজেদের নিয়ে তারা ভাবেনই না।আব্বার জন্য কষ্টটা একটু বেশিই হয়। তার সীমিত আয়ে কত কষ্ট করে যে আমাকে পড়িয়েছেন। অথচ আমি তার জন্য কিছুই করতে পারলাম না। সন্তান হিসেবে এ দায় কি আমি এড়াতে পারি? পারি না। জানি, কোনো বাবাই মেয়ের আয়ের দিকে তাকিয়ে থাকেন না। কিন্তু এটাও কি পুরোপুরি সত্য? সন্তান ভালোবেসে বাবা-মায়ের জন্য কিছু করবে এমন প্রত্যাশা তো বাবা-মায়ের থাকতেই পারে। যে সকল বাবা-মা এই সুখ পেয়েছেন বা পাচ্ছেন একমাত্র তারাই বলতে পারবেন কোনো কিছুর সঙ্গেই এ সুখের কোনো তুলনা চলে না।আচ্ছা, আমার আব্বার কেমন লাগে যখন দেখেন তার পাশের বাড়ির ছেলেরা বাড়ির জন্য কত কিছু করে। তখন কি আব্বা তার মৃত দুই ছেলের কথা মনে করে মনে মনে বলেন, ‘ওরা বেঁচে থাকলে আজ আমার জন্যও এমনটা করত।’ আব্বা আমাকে ক্ষমা করো, আমি তোমার যোগ্য মেয়ে হতে পারিনি। ইস কেন যে চোখ দুটো ঝাপসা হয়ে আসছে।লাভলী ইয়াসমীন: গজফোর্ড, নিউ সাউথ ওয়েলস, অস্ট্রেলিয়া।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "এমপিওবিহীন বেসরকারি শিক্ষাপ্রতিষ্ঠানের (স্কুল ও কলেজ) এমপিওভুক্তির জন্য অনলাইনে আবেদন নেওয়া ৫ আগস্ট থেকে শুরু হবে। এ আবেদন গ্রহণ কার্যক্রম চলবে ২০ আগস্ট পর্যন্ত।  \nশিক্ষা মন্ত্রণালয়ের মাধ্যমিক ও উচ্চশিক্ষা বিভাগের এক প্রজ্ঞাপনে আজ বুধবার এ তথ্য জানানো হয়।\n\nশিক্ষা মন্ত্রণালয়ের মাধ্যমিক ও উচ্চ শিক্ষা বিভাগের ওয়েবসাইট (www.shed. gov.bd) অথবা মাধ্যমিক ও উচ্চশিক্ষা অধিদপ্তরের ওয়েবসাইট (www. dshe.gov.bd) অথবা ব্যানবেইসের ওয়েবসাইট (www.banbeis.gov.bd)-তে ‘Online M.P.O. Application’ শিরোনামে প্রদর্শিত link এর মাধ্যমে আবেদন করা যাবে। হার্ড কপির মাধ্যমে এ-সংক্রান্ত কোনো আবেদন মাধ্যমিক ও উচ্চশিক্ষা বিভাগ বা তার অধীন দপ্তরে দাখিল করা যাবে না।প্রজ্ঞাপনে বিশেষভাবে উল্লেখ করা হয়, এ কার্যক্রমে তদবির করার সুযোগ নেই। নতুন শিক্ষাপ্রতিষ্ঠান এমপিওভুক্ত করার সব কার্যক্রম ডিজিটাল পদ্ধতিতে সম্পন্ন করা হবে এবং এ পদ্ধতিতে নির্দিষ্ট নির্দেশকের ভিত্তিতে এমপিও-প্রত্যাশী শিক্ষাপ্রতিষ্ঠানগুলোর তালিকা প্রস্তুত করা হবে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "যশোরের পুলিশ সুপার (এসপি) আনিসুর রহমান ও গাজীপুরের পুলিশ সুপার (এসপি) হারুন অর রশিদসহ ১২ পুলিশ কর্মকর্তাকে বদলি ও পদায়ন করা হয়েছে। এর মধ্যে হারুন অর রশিদকে ঢাকা মেট্রোপলিটন পুলিশের (ডিএমপির) উপপুলিশ কমিশনার পদে পদায়ন করা হয়েছে। আর আনিসুর রহমানকে নারায়ণগঞ্জের পুলিশ সুপার করা হয়েছে। আজ বুধবার স্বরাষ্ট্র মন্ত্রণালয় থেকে এক প্রজ্ঞাপনে এই তথ্য জানানো হয়। \nপ্রজ্ঞাপনে বলা হয়েছে, নারায়ণগঞ্জের পুলিশ সুপার মঈনুল হককে যশোরে বদলি করা হয়েছে। চাঁদপুরের শামসুন নাহারকে গাজীপুরে ও কুমিল্লার শাহ আবিদ হোসেনকে ময়মনসিংহে বদলি করা হয়েছে। অপরদিকে ময়মনসিংহের সৈয়দ নুরুল ইসলামকে কুমিল্লায় ও পাবনার জিহাদুল কবিরকে চাঁদপুরে বদলি করা হয়েছে। পুলিশের সহকারী মহাপরিদর্শক (এআইজি) শেখ রফিকুল ইসলামকে পাবনায় বদলি করা হয়েছে। চট্টগ্রাম মেট্রোপলিটন পুলিশ কার্যালয়ের উপপুলিশ কমিশনার আবু সায়েমকে দিনাজপুরে ও দিনাজপুরের পুলিশ সুপার হামিদুল আলমকে চট্টগ্রামে পদায়ন করা হয়েছে।এ ছাড়া বরগুনার পুলিশ সুপার বিজয় বসাককে চট্টগ্রাম মেট্রোপলিটন পুলিশের উপকমিশনার পদে পদায়ন ও চট্টগ্রামের মেট্রোপলিটন পুলিশের উপকমিশনার মারুফ হোসেনকে বরগুনায় বদলি করা হয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বাসচাপায় দুই শিক্ষার্থী নিহত হওয়ার ঘটনার প্রতিবাদে বুধবারও রাজধানীতে বিক্ষুব্ধ শিক্ষার্থীদের অবস্থানের কারণে ফ্লাইট সিডিউল এলোমেলো হয়ে গেছে। বেশ কিছু ফ্লাইট বাতিল করা হয়েছে। বিকেল সাড়ে ৪টা পর্যন্ত ৫টি ফ্লাইট বাতিল করা হয়েছে। বাংলাদেশ বিমানের তিনটি এবং মালিন্দা ও রিজেন্ট এয়ারওয়েজের একটি ফ্লাইট বাতিল করা হয়েছে।বিমানবন্দরের উপপরিচালক স্টেশন এয়ার ট্রাফিক ওহিদুর রহমান প্রথম আলোকে বলেন, বাংলাদেশ বিমানের সকাল ৮টায় কুয়ালালামপুরগামী ফ্লাইট, ৮টা ২৫ মিনিটে সিঙ্গাপুরগামী ফ্লাইট, বুধবার দিবাগত রাত দেড়টায় জেদ্দাগামী ফ্লাইট বাতিল করা হয়েছে। রিজেন্ট এয়ারওয়েজের কুয়ালালামপুরগামী ফ্লাইটও বাতিল করা হয়েছে।এ ছাড়া বেলা ১টায় পাকিস্তান ইন্টারন্যাশনাল এয়ারলাইনসের (পিআইএ) একটি ফ্লাইট আসার কথা ছিল। কিন্তু আসেনি।বিমানের একটি সূত্র জানিয়েছে, তবে যে উড়োজাহাজগুলো বিমানবন্দর ছেড়ে যাচ্ছে সেগুলোতে যাত্রী কম ছিল।এদিকে পর্যাপ্ত যাত্রী না পাওয়ার কারণে বিমান বাংলাদেশ এয়ারলাইনসের বুধবারের দুটি হজ ফ্লাইট বাতিল করা হয়েছে। আজ বিকেল ও রাতের বেলা এই ফ্লাইট দুটি সৌদি আরবের উদ্দেশে ঢাকা ছাড়ার কথা ছিল।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "এমন শিরোনাম দেখে চমকে ওঠাটাই স্বাভাবিক। ক্রিস্টিয়ানো রোনালদোর মতো খেলোয়াড় পেতে যেখানে ক্লাবগুলো হাপিত্যেশ করে, সেখানে তাঁকে কেনাটা জুভেন্টাসের ভুল! এমন দাবি করেছেন জুভেন্টাসের সিরি ‘এ’ প্রতিদ্বন্দ্বী নাপোলির সভাপতি অরেলিয়ো দে লরেন্তিস।রিয়াল মাদ্রিদের সাবেক সভাপতি র‍্যামন কেলদেরন এই কথাটি শুনেছেন কি না কে জানে। শুনে থাকলে পাল্টা জবাব তো এতক্ষণে চলে আসারই কথা! জুভেন্টাসের কাছে পর্তুগিজ তারকাকে বিক্রি করে দেওয়ায় সাবেক রিয়াল মাদ্রিদ প্রেসিডেন্ট বলেছিলেন, রোনালদোকে বিক্রি করে দেওয়া রিয়ালের ঐতিহাসিক ভুল। আর এখন নাপোলির সভাপতি বলছেন উল্টো কথা।বিশ্ব ফুটবলে রোমাঞ্চ ছড়িয়ে নয় বছরের সম্পর্কে ইতি টেনে রিয়াল ছেড়ে জুভেন্টাসে যোগ দিয়েছেন রোনালদো। ক্লাবের ব্র্যান্ড মূল্যও অনেক বেড়ে গেছে, ইতালিয়ান লিগের প্রতিও আগ্রহ বাড়ছে। তুরিনের ক্লাবটিতে বিশ্বের অন্যমত সেরা ফুটবলার যোগ দেওয়ায় ইতালির ফুটবলে দর্শক ফিরবে, এমন আশাই করছেন সবাই। সে আশায় জল ঢেলে দিলেন ম্যারাডোনার আত্মার ক্লাবের সভাপতি। সরাসরি বলে দিলেন রোনালদোকে কিনে ভয়ংকর ভুল করেছে জুভেন্টাস। রোনালদোর ৩৩ বছর বয়স ও ১০০ মিলিয়ন ইউরোর দিকেই ইঙ্গিত করেছেন লরেন্তিস, ‘দলের ভারসাম্য বজায় রাখার জন্য, শুধুমাত্র একটি খেলোয়াড়ের ওপর এত টাকা ব্যয় করা একটি ক্লাবের জন্য খুবই বিপজ্জনক। যে কি না আবার ক্যারিয়ারের শেষ প্রান্তে দাঁড়িয়ে আছে।’জুভেন্টাস রোনালদোকে কিনে লাভবান হলে অবাক হবেন বলেও জানিয়েছেন নাপোলি প্রেসিডেন্ট, ‘রোনালদোর বেতন ক্লাবের অন্য খেলোয়াড়দের হিসেবের বাইরে। খেলার চেয়ে বাণিজ্যিকভাবেও এটা সফল কোনো প্রকল্প হবে কি না এ নিয়েও আমার সন্দেহ আছে। আপনি যদি লাগামহীন বেতন দেওয়া শুরু করেন, তবে আগে হোক অথবা পরে এটা আপনার বিরুদ্ধে যাবেই।’গত মৌসুমেই অর্ধেক মৌসুম দৌড়ে এগিয়ে থেকেও জুভেন্টাসের কাছে লিগ শিরোপা ছিনিয়ে নিতে পারেনি নাপোলি। এবার উল্টো রোনালদোর মতো মহাতারকাকে দলে টেনে প্রতিদ্বন্দ্বীদের সঙ্গে দূরত্ব বাড়িয়ে নিয়েছে তুরিনের ক্লাব। কে জানে জুভেন্টাসের ওপর হিংসা করে হয়তো কথাটা বলেছেন লরেন্তিস!ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "ঢাকা দক্ষিণ সিটি করপোরেশন (ডিএসসিসি) এলাকায় আজ বুধবার থেকে বিনা মূল্যে ওষুধসহ প্রাথমিক স্বাস্থ্যসেবা চালু করা হয়েছে। ডিএসসিসির হটলাইন নম্বরে (০৯৬১১০০০৯৯৯) ফোন দিয়ে বাসা-বাড়িতে বসে এই সেবা পাবেন নাগরিকেরা। প্রতিদিন সকাল আটটা থেকে রাত নয়টা পর্যন্ত এ সেবা পাওয়া যাবে।আজ বুধবার দুপুরে ডিএসসিসির নগর ভবনের ব্যাংক ফ্লোরে জাতীয় শোক দিবস উপলক্ষে পক্ষকালব্যাপী ‘বঙ্গবন্ধু প্রাথমিক স্বাস্থ্য সেবা’ নামে এই কর্মসূচি চালু করেন সংস্থাটির মেয়র মোহাম্মদ সাঈদ খোকন। তিনি বলেন, নাগরিকদের দোরগোড়ায় প্রাথমিক স্বাস্থ্য সেবা পৌঁছে দিতে গত বছরও একই কর্মসূচি বাস্তবায়ন করা হয়েছিল। করপোরেশনের পক্ষ থেকে গৃহীত এ কার্যক্রম ব্যাপক প্রশংসিত হয়েছিল। তাই এবারও জাতীয় শোক দিবস উপলক্ষে প্রথাগতভাবে আলোচনা অনুষ্ঠান, স্মরণসভা, রক্তদান অনুষ্ঠানের পরিবর্তে নাগরিকদের সেবাদান কর্মসূচি হাতে নেওয়া হয়েছে। এটিই বঙ্গবন্ধুকে সম্মান প্রদর্শন করার সর্বোত্তম পন্থা।ডিএসসিসি মেয়র বলেন, এই কর্মসূচির আওতায় একজন প্রধান সমন্বয়কারী থাকবেন। তাঁর অধীনে ডিএসসিসির পাঁচটি অঞ্চলে পাঁচজন সমন্বয়ক থাকবেন। তাঁদের অধীনে আবার ডিএসসিসির ৫৭টি ওয়ার্ডে তিনজন করে সাবঅ্যাসিস্ট্যান্ট কমিউনিটি মেডিকেল অফিসার (এসএসিএমও) নিয়োজিত থাকবে।এই কর্মসূচির উদ্বোধনী অনুষ্ঠানে ডিএসসিসির ২৩ নম্বর ওয়ার্ডের কাউন্সিলর হ‌ুমায়ূন কবির ও ৩৮ নম্বর ওয়ার্ড কাউন্সিলর আব আহমেদ মন্নাফী বক্তব্য দেন। এ সময় অনুষ্ঠানে ডিএসসিসির প্রধান নির্বাহী কর্মকর্তা খান মোহাম্মদ বিলাল, প্রধান স্বাস্থ্য কর্মকর্তা ব্রিগেডিয়ার জেনারেল শেখ সালাহউদ্দীন প্রমুখ উপস্থিত ছিলেন।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "ঢাকার কেরানীগঞ্জে, নাটোরের বড়াইগ্রামে ও রাজশাহী নগরে র‍্যাবের সঙ্গে কথিত বন্দুকযুদ্ধে তিনজন নিহত হয়েছে। গতকাল মঙ্গলবার দিবাগত রাতে পৃথক এসব ঘটনা ঘটে।ঢাকায় নিহত ব্যক্তির নাম মনির হোসেন (৬৫) , নাটোরে কাবিল হোসেন (৪৫) ও রাজশাহীতে আব্দুর রশিদ (৪৮)।প্রথম আলোর প্রতিনিধিদের পাঠানো খবরঢাকা: মোহাম্মদপুর এলাকার সন্ত্রাসী মনির হোসেন ওরফে সিক্সটি ফাইভ মনির (৬৫) কেরানীগঞ্জের আঁটি ভাওয়াল এলাকায় তাঁর সহযোগীদের নিয়ে অবস্থান করছ-এমন গোপন খবর ছিল র‍্যাবের কাছে। এর ভিত্তিতে রাত পৌনে ১২টার দিকে র‌্যাব-২-এর সদস্যরা ওই এলাকায় অভিযান চালায়। সন্ত্রাসীরা র‌্যাবের উপস্থিতি টের পেয়ে তাদের লক্ষ্য করে গুলি ছোড়ে। আত্মরক্ষার্থে র‌্যাবও পাল্টা গুলি ছোড়ে। গুলিবিনিময়ের একপর্যায়ে সন্ত্রাসীরা পালিয়ে যায়। পরে সেখানে গুলিবিদ্ধ অবস্থায় মনিরকে পাওয়া যায়। তাঁকে ঢাকা মেডিকেল কলেজ হাসপাতালে নিয়ে গেলে কর্তব্যরত চিকিৎসক তাঁকে মৃত ঘোষণা করেন। তাঁর বিরুদ্ধে ঢাকার কয়েকটি থানায় অন্তত ১০টি মামলা রয়েছে। ঘটনাস্থল থেকে সন্ত্রাসীদের ফেলে যাওয়া একটি পিস্তল, একটি শুটারগান, পাঁচটি গুলি ও একটি ম্যাগাজিন জব্দ করেছে র‍্যাব।নাটোর: র‌্যাব-৫ নাটোর ক্যাম্পের স্কোয়াড কমান্ডার ও সহকারী পুলিশ সুপার মো. আজমল হোসেন জানান, গতকাল রাতে র‌্যাবের একটি টহল দল মহিষভাঙ্গা এলাকায় সড়কে টহল দেওয়ার সময় মহিষভাঙ্গা কমিউনিটি ক্লিনিকের পাশে কিছু লোকের আনাগোনা দেখতে পায়। একপর্যায়ে র‌্যাবের উপস্থিতি টের পেয়ে তারা দৌড়ে পালানোর চেষ্টা করে। র‍্যাব আত্মসমর্পণের করতে বললে তারা র‌্যাবকে লক্ষ্য করে গুলি ছোড়ে। আত্মরক্ষার্থে র‌্যাবও পাল্টা গুলি ছোড়ে। গুলিবিনিময়ের পর ঘটনাস্থলে অজ্ঞাতনামা একজনকে আহত অবস্থায় পড়ে থাকতে দেখা যায়। আহত ব্যক্তিকে উদ্ধার করে বড়াইগ্রাম উপজেলা স্বাস্থ্য কমপ্লেক্সে নেওয়া হলে দায়িত্বরত চিকিৎসক মৃত ঘোষণা করেন।বড়াইগ্রাম থানার ভারপ্রাপ্ত কর্মকর্তা (ওসি) দিলীপ কুমার দাস নিহত ব্যক্তির পরিচয় নিশ্চিত করেছেন। তিনি জানান, নিহত ব্যক্তির নাম কাবিল হোসেন। তিনি জেলার অন্যতম শীর্ষ মাদক ব্যবসায়ী ছিলেন। তাঁর বিরুদ্ধে থানায় মাদকসংক্রান্ত ১৩টি মামলা রয়েছে।রাজশাহী: রাত ১১টার দিকে র‌্যাবের একটি টহল দল নগরের বেলপুকুর থানার তাড়াস উত্তরপাড়া গ্রামের পাশ দিয়ে যাওয়ার সময় আইয়ুব আলীর আম বাগানে টর্চের আলোসহ কিছু লোকের আনাগোনা দেখতে পায়। র‍্যাব সদস্যরা বাগানের দিকে এগিয়ে গেলে ওই লোকগুলো দৌড়ে পালানোর চেষ্টা করে। তাদের থামতে বললে তারা র‍্যাবকে লক্ষ্য করে গুলি ছোড়ে। র‍্যাবও পাল্টা গুলি বর্ষণ করে। পরে ঘটনাস্থল থেকে গুলিবিদ্ধ অবস্থায় এক ব্যক্তিকে রাজশাহী মেডিকেল কলেজ হাসপাতালে নিয়ে যায়। কর্তব্যরত চিকিৎসক তাকে মৃত ঘোষণা করে। এ ঘটনায় আহত র‌্যাবের দুই সদস্যকে প্রাথমিক চিকিৎসা দেওয়া হয়েছে।ঘটনাস্থল থেকে র‌্যাব একটি পিস্তল, একটি ম্যাগজিন, দুইটি গুলি, ৫৮ বোতল ফেনসিডিল, একটি টর্চ লাইট দুটি স্যান্ডেল, একটি গামছা, একটি দিয়াশলাই, এক প্যাকেট সিগারেট, একটি মোবাইল, দুইটি সিমকার্ড ও গ্যাস লাইট উদ্ধার করে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "২০১৩ সালের নির্বাচনে ৪৭ হাজার ভোটের ব্যবধানে জয়ী হয়েছিলেন বিএনপির মোসাদ্দেক হোসেন বুলবুল। এবার এত বড় ব্যবধানে হারবেন, তা অনেকেরই ধারণায় ছিল না। স্থানীয় বাসিন্দা ও নাগরিক সমাজের প্রতিনিধিরা মনে করছেন, এই নির্বাচনে সবচেয়ে গুরুত্ব পেয়েছে উন্নয়ন। এ ছাড়া বিএনপির নেতা-কর্মীদের গ্রেপ্তার, ভয় দেখিয়ে কোণঠাসা করে রাখা, ভোটের দিন এজেন্টদের কেন্দ্র থেকে বের করে দেওয়া এবং দিনভর ক্ষমতাসীনদের কেন্দ্র নিয়ন্ত্রণে নিয়ে শক্তি প্রদর্শন ফলাফলে প্রভাব ফেলেছে।আগের সিটি নির্বাচনে বুলবুল ৪৭ হাজার ৩৩২ ভোটে খায়রুজ্জামান লিটনকে হারিয়েছিলেন। এবার মোসাদ্দেক হোসেন হেরেছেন ৮৭ হাজার ৩৯৬ ভোটের ব্যবধানে। কেন তিনি এত ভোটে হারলেন, তা নিয়ে শহরে চলছে নানা রকম ব্যাখ্যা-বিশ্লেষণ।নবনির্বাচিত মেয়র খায়রুজ্জামান গতকাল রাতে প্রথম আলোকে বলেন, তাঁর এই বিজয় উন্নয়নের জন্য চেয়ে থাকা জনগণের ইচ্ছার প্রতিফলন। কারণ, রাজশাহী শহরের মানুষ দীর্ঘদিন ধরে উন্নয়ন থেকে বঞ্চিত ছিলেন।নির্বাচন কমিশন থেকে পাওয়া কেন্দ্রভিত্তিক ভোটের ফলাফল বিশ্লেষণ করে দেখা গেছে, ১৩৮টি ভোটকেন্দ্রে গড়ে ৭৯ শতাংশ ভোট পড়েছে। ৭৬টি কেন্দ্রে ৭৯ শতাংশের বেশি ভোট পড়েছে। ১১টি কেন্দ্রে ৯০ শতাংশের বেশি ভোট পড়েছে। সর্বোচ্চ ৯৭ দশমিক ২০ শতাংশ ভোট পড়েছে নগরপাড়া সরকারি প্রাথমিক বিদ্যালয় কেন্দ্রে। মোসাদ্দেক হোসেন একটি কেন্দ্রেও জিতেননি।সবচেয়ে কম ৪২ দশমিক ৬৬ শতাংশ ভোট পড়েছে রাজশাহী স্যাটেলাইট টাউন হাইস্কুল কেন্দ্রে। আওয়ামী লীগ ও বিএনপির দুই মেয়র প্রার্থী এই কেন্দ্রের ভোটার। সে কারণে সকাল থেকে বিভিন্ন গণমাধ্যমের কর্মীরা এই কেন্দ্রে উপস্থিত ছিলেন। দুই দলের পোলিং এজেন্টরাও কেন্দ্রের সব বুথে ছিলেন। মোসাদ্দেক হোসেন সকালে ভোট না দেওয়ায় তিনি কখন আসেন, দিনভর তাঁর অপেক্ষায় ছিলেন সাংবাদিকেরা। ফলে ক্ষমতাসীনরা বা প্রশাসনের লোকজনের এখানে কোনো ধরনের প্রভাব খাটানোর চেষ্টা ছিল না। এই ভোটকেই প্রকৃত ভোটার উপস্থিতি হিসেবে দেখছেন স্থানীয় রাজনৈতিক মহলের অনেকে।নির্বাচন নিয়ে বিএনপির পক্ষ থেকে বড় অভিযোগ হচ্ছে, ভোটের আগের দিন রাতেই প্রশাসনের সহায়তায় কেন্দ্রে কেন্দ্রে ব্যালট পেপার কেটে বাক্সে ঢোকানো হয়েছে। এ কারণে বিভিন্ন কেন্দ্রে লাইনে দাঁড়িয়েও ভোটাররা ভোট দিতে পারেননি। আটকোষী উচ্চবিদ্যালয় কেন্দ্রসহ কয়েকটি কেন্দ্রের সামনে ভোটাররা বিক্ষোভও করেছেন।মোসাদ্দেক হোসেনের নির্বাচন পরিচালনা কমিটির আহ্বায়ক মিজানুর রহমান মিনু প্রথম আলোকে বলেন, ঢাকা থেকে আসা ১২০ জন পুলিশ কর্মকর্তার নেতৃত্বে গত ২৯ জুলাই রাতে ২৫ থেকে ৩০ ভাগ ভোট বাক্সে ভরে দেওয়া হয়। যে কারণে অনেক কেন্দ্রে মেয়রের ব্যালট কোথাও ১১টায়, কোথাও ১২টা, আবার কোথাও ২টার মধ্যে শেষ হয়ে যায়।তবে খায়রুজ্জামান প্রথম আলোকে বলেন, ‘যিনি এ ধরনের অভিযোগ করছেন, তাঁর কাছে অকাট্য প্রমাণ থাকলে নিশ্চয়ই হাজির করতেন। তা ছাড়া রাতে ব্যালট বাক্স ভরানো আমাদের প্রয়োজনও ছিল না। কারণ এমনিতেই নৌকার পক্ষে গণজোয়ার সৃষ্টি হয়েছিল।’আওয়ামী লীগ প্রার্থী যে বিজয়ী হবেন, আগে থেকেই এমন একটা ধারণা শহরবাসীর মনে তৈরি হয়েছিল। শুরু থেকেই শহরে একচেটিয়া প্রচার, স্থানীয় নানা সামাজিক ও পেশাজীবী সংগঠনের সমন্বয়ে ঐক্যবদ্ধ তৎপরতা এবং রাষ্ট্রীয় নানা সংস্থা ও প্রশাসনিক আনুকূল্য মানুষের মধ্যে এই ধারণা জন্মাতে সাহায্য করেছে।অন্যদিকে প্রচারে, কর্মী সংগঠনে অনেকটা এর বিপরীত চিত্র ছিল মোসাদ্দেক হোসেনের বেলায়। শহরের গুরুত্বপূর্ণ কোনো স্থান, সড়ক, দেয়ালে তাঁর পোস্টার-ফেস্টুন লাগানোর সুযোগই ছিল না। নেতা-কর্মীদের গা বাঁচিয়ে প্রচার চালাতে হয়। আবার শুরু থেকেই মোসাদ্দেক হোসেনের ভোট কারচুপির আশঙ্কা সমর্থকদের মধ্যে একটি নেতিবাচক মনোভাব তৈরি করেছে।বিএনপি অভিযোগ করে, নির্বাচনের আগ পর্যন্ত তাদের ১৫০ নেতা-কর্মীকে আইনশৃঙ্খলা রক্ষাকারী বাহিনী গ্রেপ্তার করে। সম্ভাব্য পোলিং এজেন্ট এবং সক্রিয় নেতা-কর্মীদের ভয় দেখিয়ে আতঙ্কজনক পরিস্থিতির সৃষ্টি করা হয়। এর প্রভাব পড়েছে ভোটে। অনেকে এজেন্ট হতে অনাগ্রহ দেখান, কাউকে কাউকে ভয় দেখিয়ে তাড়িয়ে দেওয়া হয়, আবার অনেককে কেন্দ্রেই ঢুকতে দেওয়া হয়নি।এ বিষয়ে রাজশাহী জেলা বিএনপির সাবেক সভাপতি নাদিম মোস্তফা প্রথম আলোকে বলেন, বিএনপির নেতা-কর্মীদের শহর থেকে ধরে পাবনায়, নাটোর, চাঁপাইনবাবগঞ্জে চালান দেওয়া হয়েছে। এ অবস্থায় নেতা-কর্মীরা কেন ভীতসন্ত্রস্ত হবেন না!নানা প্রতিকূল অবস্থার পাশাপাশি নির্বাচনের পর রাজশাহী বিএনপির একতা ও সাংগঠনিক দুর্বলতা নিয়ে কথা উঠেছে। অনেকে বলছেন, মোসাদ্দেক হোসেন অনেকটা একা হয়ে পড়েছিলেন। এর কিছুটা সত্যতা মেলে বিনোদপুরের ইসলামীয়া কলেজ কেন্দ্রের মাঠে তাঁর চার ঘণ্টা অবস্থানের সময়। তখন বৃষ্টি নামলে তিনি মাঠে একাই বসে ছিলেন। ছাতা ধরার মতো কোনো নেতা-কর্মীও পাশে ছিলেন না। পাশে টিনের ছাউনির নিচে একটি বেঞ্চের ওপর সাবেক মেয়র মিজানুর রহমানকে বসে থাকতে দেখা যায়। এই কেন্দ্রে মোসাদ্দেক হোসেন ৪৩৩ আর খায়রুজ্জামান ১ হাজার ৪৬৯ ভোট পান।মোসাদ্দেক হোসেনের পাশে না থাকার বিষয়ে জানতে চাইলে মিজানুর রহমান বলেন, ‘এসব বাজে কথা’। তিনি বলেন, ‘নির্বাচনে আমরা সব নেতা সমন্বিতভাবে একসঙ্গে কাজ করেছি। কেউ কেউ রাষ্ট্রীয় নিপীড়নের কারণে ঝুঁকি নিতে চাননি। নানা ব্যক্তিগত অসুবিধার কারণে পাশে ছিলেন না। এই চিত্র শুধু রাজশাহীতে নয়, সারা দেশেই আছে।’সার্বিক বিষয়ে সুশাসনের জন্য নাগরিকের (সুজন) রাজশাহীর সভাপতি আহমদ সফিউদ্দিন বলেন, ‘নির্বাচনপূর্ব ধরপাকড় ভোটে আতঙ্ক ছড়িয়েছে, এটা নিয়ে কথা হতে পারে। তবে আমার মনে হয়, মানুষ স্থানীয় সরকারের এই নির্বাচনে নগরীর উন্নয়নকেই বেশি গুরুত্ব দিয়েছে।’{প্রতিবেদনটি তৈরি করেছেন শিশির মোড়ল, সেলিম জাহিদ ও আবুল কালাম মুহাম্মদ আজাদ}ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "রাষ্ট্রের নাগরিক হিসেবে প্রত্যেকের কিছু অধিকারের নিশ্চয়তা দেওয়া থাকে। এ অধিকারগুলো দেশের সংবিধানে বলা থাকে। সংবিধানে উল্লিখিত অধিকারগুলোই একজন নাগরিকের মৌলিক অধিকার। অনেকেই অন্ন, বস্ত্র, বাসস্থান, শিক্ষা, চিকিৎসা প্রভৃতি মৌলিক অধিকার বলে থাকলেও এগুলো হচ্ছে জীবনধারণের মৌলিক উপকরণ। মৌলিক অধিকার নয়।বাংলাদেশের সংবিধানে তৃতীয় ভাগে নাগরিকের মৌলিক অধিকার নিয়ে বলা হয়েছে। সংবিধানে এ অধ্যায়ের শুরুতেই ২৬ নম্বর অনুচ্ছেদে বলা হয়েছে, মৌলিক অধিকারের সঙ্গে অসামঞ্জস্যপূর্ণ কোনো আইন করা যাবে না। আর যদি করা হয়, তবে তা বাতিল হয়ে যাবে।সংবিধানে যেসব মৌলিক অধিকার আছেআইনের দৃষ্টিতে সমতা এবং আইনের আশ্রয়লাভ: আইনের দৃষ্টিতে প্রত্যেক নাগরিক সমান এবং আইনের সমান আশ্রয়লাভের অধিকারী। রাষ্ট্রের যেকোনো নাগরিকের আইনের আশ্রয়লাভের অধিকার আছে। কোনো ব্যক্তির জীবন, স্বাধীনতা, সুনাম বা সম্পত্তির হানি ঘটে এমন কোনো ব্যবস্থা নেওয়া যাবে না।বৈষম্য করা যাবে না এবং সমান সুযোগ: ধর্ম, বর্ণ, লিঙ্গ, বাসস্থান বা পেশাগত কারণে কোনো নাগরিকের প্রতি বৈষম্য করা যাবে না। প্রজাতন্ত্রের কর্মে নিয়োগ এবং পদ লাভের ক্ষেত্রে সবার সমান সুযোগ থাকবে এবং বৈষম্য করা যাবে না।জীবন ও ব্যক্তিস্বাধীনতার অধিকার: আইন অনুযায়ী ব্যতীত কাউকে জীবন ও ব্যক্তিস্বাধীনতা থেকে বঞ্চিত করা যাবে না।গ্রেপ্তার ও আটকে রক্ষাকবচ: কোনো কারণে কাউকে আটক করা হলে, সেটির কারণ জানিয়ে যথাযথ আইনি ব্যবস্থা গ্রহণের সুযোগ দিতে হবে। কোনো অবস্থায় কাউকে ২৪ ঘণ্টার বেশি সময় হাজতে রাখা যাবে না। আটকের ২৪ ঘণ্টার মধ্যে পার্শ্ববর্তী ম্যাজিস্ট্রেটের কাছে আটক ব্যক্তিকে হাজির করে যথাযথ ব্যবস্থা নিতে হবে।জবরদস্তিমূলক শ্রম নিষিদ্ধ: ফৌজদারি অপরাধের সাজাপ্রাপ্ত আসামি ছাড়া কাউকে জোর-জবরদস্তি করে কোনো কাজ করানো যাবে না।বিচার ও দণ্ড: কেউ কোনো অপরাধ করলে তাঁর বিচার অবশ্যই ওই সময়ে প্রচলিত আইনে করতে হবে। এক অপরাধের জন্য একাধিকবার শাস্তি দেওয়া যাবে না। প্রত্যেক নাগরিকের স্বাধীন ও নিরপেক্ষ বিচারের অধিকার রয়েছে। কাউকে নিজের বিরুদ্ধে সাক্ষ্য দিতে বাধ্য করা যাবে না। কোনোভাবেই নিষ্ঠুর, অমানুষিক বা লাঞ্ছনাকর দণ্ড দেওয়া যাবে না।চলাফেরার স্বাধীনতা: দেশের যেকোনো স্থানে অবাধ চলাফেরা, যেকোনো স্থানে বসবাস ও বসতি স্থাপন এবং দেশত্যাগের পর পুনঃপ্রবেশের স্বাধীনতা রয়েছে নাগরিকদের। তবে এ স্বাধীনতা হবে জনস্বার্থে যুক্তিসংগত বাধানিষেধ সাপেক্ষে।সমাবেশ ও সংগঠনের স্বাধীনতা: যেকোনো সমাবেশ বা সংগঠনের অধিকার দেওয়া হয়েছে। তবে এ ক্ষেত্রেও জনশৃঙ্খলা, জনস্বাস্থ্য ও নৈতিকতার স্বার্থ আইন দ্বারা বাধানিষেধ সাপেক্ষে অধিকার ভোগ করতে পারবে।চিন্তা, বিবেক ও বাক্‌স্বাধীনতা: রাষ্ট্রের নিরাপত্তা, বিদেশি রাষ্ট্রের সঙ্গে বন্ধুত্বপূর্ণ সম্পর্ক, জনশৃঙ্খলা, শালীনতা ও নৈতিকতার স্বার্থে আইনের মাধ্যমে যুক্তিসংগত বাধানিষেধ সাপেক্ষে প্রত্যেক নাগরিকের চিন্তা, বিবেক ও বাক্‌স্বাধীনতা থাকবে। সংবাদক্ষেত্রের স্বাধীনতাও একটি মৌলিক অধিকার।পেশা ও ধর্মের স্বাধীনতা: যেকোনো নাগরিক আইন দ্বারা বাধানিষেধ সাপেক্ষে যেকোনো কাজকে নিজের পেশা হিসেবে বাছাই করতে পারবেন। আইন, জনশৃঙ্খলা ও নৈতিকতার সাপেক্ষে প্রত্যেক নাগরিকের নিজ নিজ ধর্ম পালনের স্বাধীনতা থাকবে।সম্পত্তির অধিকার: আইনের মাধ্যমে আরোপিত বাধানিষেধ সাপেক্ষে প্রত্যেক নাগরিক সম্পত্তি অর্জন, ধারণ, হস্তান্তর করতে পারবেন।গৃহ ও যোগাযোগের অধিকার: রাষ্ট্রের নিরাপত্তা, জনশৃঙ্খলার স্বার্থে আইনের মাধ্যমে আরোপিত বাধানিষেধ সাপেক্ষে প্রত্যেক নাগরিকের নিজ গৃহে নিরাপত্তা লাভের অধিকার থাকবে। চিঠিপত্র ও যোগাযোগের ক্ষেত্রে গোপনীয়তা রক্ষার অধিকার থাকবে।মৌলিক অধিকারবঞ্চিত হলেযদি কোনো কারণে মৌলিক অধিকার থেকে কেউ বঞ্চিত হয়, তাহলে এ ক্ষেত্রে সংক্ষুব্ধ ব্যক্তি সংবিধানের ১০২ অনুচ্ছেদ অনুযায়ী হাইকোর্ট বিভাগে রিট আবেদন করার অধিকার রয়েছে।লেখক: আইনজীবী, বাংলাদেশ সুপ্রিম কোর্ট।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "চট্টগ্রাম নগরের চান্দগাঁও থানার ফরিদারপাড়া এলাকার একটি বাসা থেকে আজ বুধবার বিকেলে এক আইনজীবীর স্ত্রীর লাশ উদ্ধার করেছে পুলিশ। তাঁর নাম বিবি রহিমা (৩৫)। তিনি আইনজীবী এহতেশামুল হকের স্ত্রী। \nএহতেশামুল হক প্রথম আলোকে বলেন, সকালে বাসা থেকে বের হয়ে তিনি আদালত ভবনে যান। বিকেলে বাসায় ফিরে এলে দরজা বন্ধ পান। অনেক ডাকাডাকির পর স্ত্রীর কোনো সাড়া না পেয়ে দরজা ভেঙে বাসায় ঢোকেন। পরে দেখতে পান জিনিসপত্র সব এলোমেলো। লাশ পড়ে আছে তাঁর স্ত্রীর। কী কারণে কারা এই ঘটনা ঘটিয়েছে, তিনি বুঝতে পারছেন না।চান্দগাঁও থানার ভারপ্রাপ্ত কর্মকর্তা (ওসি) আবুল বাশার বলেন, তাঁরা ঘটনাস্থলে রয়েছেন। হত্যাকাণ্ডের কারণ খতিয়ে দেখা হচ্ছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "durporobash",
        "article": "দক্ষিণ কোরিয়ার পর্যটন খ্যাত এলাকা খাংউওন প্রদেশের মাংসাং সি বিচ ও জংদোংজিন সানক্রুজ পার্কে অনুষ্ঠিত হয়েছে প্রবাসী বাংলাদেশিদের সবচেয়ে বড় মিলনমেলা—ইপিএস বাংলা গ্রীষ্মকালীন মিলনমেলা। এর আয়োজন করে ইপিএস বাংলা কমিউনিটি ইন কোরিয়া। গত রোববার (২৯ জুলাই) এ মিলনমেলা অনুষ্ঠিত হয়।কোরিয়ার বিভিন্ন এলাকা থেকে ১৭টি বিলাসবহুল বাসযোগে ৭৫০ জনেরও বেশি প্রবাসী এই মিলনমেলায় অংশগ্রহণ করেন। সাত সকালে দেশটির বিভিন্ন এলাকা থেকে হই হুল্লোড় করতে করতে বাসগুলো ১১টা নাগাদ জংদোংজিন সানক্রুজ পার্কে পৌঁছে। এরপরই শুরু হয় পার্কে প্রবেশ। এত লোক একত্রে দেখে কোরীয়দের মধ্যে কৌতূহল সৃষ্টি হয়। সবার মাঝে একটিই প্রশ্ন ছিল এত লোক কীভাবে একত্রিত করা সম্ভব? হ্যাঁ, এই অসম্ভব কাজটিই সম্ভব করে দেখিয়েছে কোরিয়ায় বাংলাদেশিদের অন্যতম জনপ্রিয় কমিউনিটি সংগঠন ইপিএস বাংলা কমিউনিটি ইন কোরিয়া।গত বছরও এই কমিউনিটি সংগঠন কোরিয়ার পশ্চিম সাগরে প্রথমবারের মতো সাড়ে চার শ বাংলাদেশি নিয়ে আয়োজন করেছিল প্রথম গ্রীষ্মকালীন মিলনমেলা। দ্বিতীয় গ্রীষ্মকালীন মিলনমেলায় এসে প্রায় দ্বিগুণ সংখ্যক লোক নিয়ে বিদেশের মাটিতে সমুদ্রযাত্রা করা সত্যিই একটি অসাধারণ কাজ।সাড়ে সাত শ লোকের সমুদ্রপাড়ে দাঁড়িয়ে এক স্বরে জাতীয় সংগীত গাওয়া সত্যিই এক অন্যরকম অনুভূতি। মনে হয় যেন সমুদ্রকে জানিয়ে দেওয়া—হে সমুদ্রের ঢেউ বঙ্গোপসাগর পাড়ের লোকদের জানিয়ে দাও, কোরিয়া থেকে তোমার দেশের সোনার ছেলেরা তোমাদের কথা ব্যাকুল কণ্ঠে স্মরণ করছে।জংদোংজিন সানক্রুজ পার্কে ঘণ্টা দুয়েক সময় কাটিয়ে গাড়ি রওনা করে পূর্ব সাগরের তীরে মাংসাং সমুদ্র সৈকতে। জাপান থেকে ধেয়ে আসা জুংদারি টাইফুনের প্রভাবে সমুদ্রের ঢেউ অনেকটা অশান্ত ছিল বলে সমুদ্রের পানিতে জলকেলি করতে বারণ ছিল। তারপরও অনেককে হাঁটুপানিতে নামতে দেখা গেছে। আবার কেউ কেউ বালির নিচের মাথা ছাড়া শরীরের বাকি অংশ ঢেকে রাখতে ব্যস্ত হয়ে পড়েছিল। এ ছাড়া বিচে বিভিন্ন ধরনের ঐতিহ্যবাহী খেলার ইভেন্টে মেতে ছিল অংশগ্রহণকারীরা। বিভিন্ন ইভেন্টের মধ্যে মোরগের লড়াই, দৌড় প্রতিযোগিতা, কাপলদের জন্য বল নিক্ষেপ, বাচ্চাদের বল নিক্ষেপ এবং বালিশ বদল প্রতিযোগিতা ছিল অন্যতম।এ সময় অল্প কিছুক্ষণের জন্য কোরিয়ার পূর্ব সাগরের তীর ছোট্ট এক টুকরো বাংলাদেশে পরিণত হয়েছিল। অনেক দিন পর বন্ধু-বান্ধবদের সঙ্গে সাক্ষাৎ, বাংলা ভাষায় মনের ভাব প্রকাশ, বাংলা খাবারের স্বাদ আর এত এত লোক একত্রে পেয়ে সবাই উচ্ছ্বাসিত ছিল। সবার মাঝে আনন্দের কমতি ছিল না। একটি দিনের জন্য প্রবাসী কর্মময় জীবনটা পেয়েছিল দুই দণ্ড শান্তি। দিন শেষে সামাজিক যোগাযোগের মাধ্যম ফেসবুকেও ভ্রমণ নিয়ে ঝড় তুলতে দেখা যায়। এমনকি আয়োজনকারীরা ভ্রমণের ছবি দিয়ে ফেসবুক গ্রুপে ছবির প্রতিযোগিতাও চালু করেন।এ ছাড়াও বাস প্রতি সেরা কুইজ বিজয়ী, সেরা বিনোদনদানকারী, সেরা সুদর্শনের প্রতিযোগিতাও ছিল উল্লেখ করার মতো।মিলনমেলায় বাংলাদেশ দূতাবাসের পক্ষ থেকে উপস্থিত ছিলেন প্রথম সচিব (শ্রম) মুকিমা বেগম। তিনি এত লোককে দেখেও উচ্ছ্বাসিত ছিলেন। তিনি আয়োজনকারীদের ধন্যবাদ জ্ঞাপন করেন ও দূতাবাসের হয়ে সবার জন্য নিরলসভাবে কাজ করার প্রতিশ্রুতি দেন।এই মিলনমেলার পৃষ্ঠপোষকতায় ছিল রেমিট্যান্স প্রেরণকারী জনপ্রিয় প্রতিষ্ঠান জিএমই রেমিট্যান্স ও দেশীয় পণ্য ও আমদানিকারক প্রতিষ্ঠান এসএন ফুড।সবার ব্যাপক সাড়ায় মুগ্ধ হয়েছেন বলে জানান কমিউনিটির সভাপতি শান্ত শেখ। অংশগ্রহণ করে অনুষ্ঠানটিকে সফল করার জন্য ধন্যবাদ ও কৃতজ্ঞতা জ্ঞাপন করেন তিনি। আগামী বছর আরও বড় পরিসরে মিলনমেলাটি আয়োজন করার ইচ্ছে আছে বলেও জানান ভ্রমণ উপকমিটির ইয়াছিন রাছেল, জিয়াউল হক, ফারুক আহমেদ ও আল আমিন। ...আসাদুজ্জামান আসাদ: দক্ষিণ কোরিয়া।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "নৌপরিবহনমন্ত্রী শাজাহান খানকে ‘পরিবহন সেক্টরের (খাতের) বিশৃঙ্খলার উসকানিদাতা’ হিসেবে অভিহিত করে তাঁর পদত্যাগ দাবি করেছেন বিএনপির মহাসচিব মির্জা ফখরুল ইসলাম আলমগীর। আজ বুধবার গণমাধ্যমে পাঠানো এক বিবৃতিতে এ দাবি করেন তিনি। রাজধানীর কুর্মিটোলায় গত রোববার বাসচাপায় দুই শিক্ষার্থীর মৃত্যুর ঘটনার প্রতিবাদে আজও ঢাকার রাজপথে নেমে আসে শিক্ষার্থীরা। এতে রাজধানীর যান চলাচল কার্যত অচল হয়ে পড়ে।মির্জা ফখরুল তাঁর বিবৃতিতে আন্দোলনরত শিক্ষার্থীদের সঙ্গে আলোচনা করে উদ্ভূত সংকট সমাধানের আহ্বান জানিয়েছেন।মির্জা ফখরুল বিবৃতিতে বলেন, দুই শিক্ষার্থী বাসচাপায় নিহত হওয়ার ঘটনায় সংশ্লিষ্ট মন্ত্রীর পদত্যাগ, নিরাপদ সড়ক ও ঘাতক বাসচালকের শাস্তিসহ ৯ দফা দাবিতে শিক্ষার্থীদের আন্দোলনে উদ্ভূত পরিস্থিতি সামাল দিতে সরকার ব্যর্থ। তিনি গভীর উদ্বেগ প্রকাশ করে এ ঘটনায় তীব্র নিন্দা ও প্রতিবাদ জানান।   বিবৃতিতে ফখরুল বলেন ‘বাংলাদেশে বর্তমান সরকার সকল ক্ষেত্রে সীমাহীন ব্যর্থতায় পর্যবসিত। সরকারের প্রশ্রয়ে দুষ্কৃতকারীদের দাপট এমন পর্যায়ে পৌঁছেছে যে, এই দেশে এখন মানুষের জীবন-জীবিকা চরমভাবে নিরাপত্তাহীন। মানুষের ক্ষোভের আঁচ উপলব্ধি করতে পারে না বলেই সরকার গণবিরোধী বেপরোয়া কর্মকাণ্ডে লিপ্ত হয়ে পড়েছে। কোমলমতি কিশোর-কিশোরী ছাত্র-ছাত্রীদেরও জীবন ঝরে পড়াটাও দুঃশাসনের ফলশ্রুতি। শহীদ রমিজ উদ্দিন ক্যান্টনমেন্ট স্কুল ও কলেজের দুই শিক্ষার্থী বাসচাপায় নিহত হওয়ার পর যখন সমগ্র বাংলাদেশের মানুষ বেদনার্ত, শোকাহত ও ক্ষুব্ধ, তখন ছাত্রছাত্রীর লাশ নিয়ে নৌমন্ত্রীর হাসি যেন বিদ্রূপের হাসি।’ \n বিএনপির মহাসচিব বলেন, নৌমন্ত্রী শাজাহান খান পরিবহন সেক্টরের একজন গুরুত্বপূর্ণ নেতা। সুতরাং তাঁর আশকারায় দীর্ঘদিন ধরে এই সেক্টরে অরাজকতা লেগেই আছে। কিছু প্রশিক্ষণহীন অদক্ষ চালক ও লাইসেন্সবিহীন সমবয়সী চালক এবং চলাচলে অনুপযুক্ত যানবাহনের প্রাধান্য থাকলে সড়ক-মহাসড়কে মরণঘাতী ঘটনা আশঙ্কাজনক হারে বাড়তেই থাকবে। আর এগুলো প্রাধান্য পাচ্ছে শুধু নৌমন্ত্রী শাজাহান খানের প্রশ্রয়ে।’মির্জা ফখরুল বলেন, দুই শিক্ষার্থীর হৃদয়বিদারক মৃত্যুতে দেশজুড়ে মানুষ ক্ষোভে ফেটে পড়লেও তাতে সরকারের বিন্দুমাত্র টনক নড়েনি। বরং বেপরোয়া বাসচালকের দ্বারা এই মর্মান্তিক হত্যাকাণ্ডের প্রতিবাদে আন্দোলনরত ছাত্র-ছাত্রীদের লক্ষ্য করে গুলি, টিয়ার গ্যাস ও বেধড়ক লাঠিচার্জে যেভাবে ক্ষতবিক্ষত করেছে আইনশৃঙ্খলা বাহিনী, তা কেবল নিষ্ঠুর স্বৈরশাসকদের দ্বারাই সম্ভব। ন্যায়বিচার না পাওয়া, বঞ্চিত, প্রতিবাদী ছাত্র-ছাত্রীদেরকে হিংস্র আক্রমণে আহত করার পর অনেককে গ্রেপ্তারও করা হয়েছে। মির্জা ফখরুল ‘শিক্ষার্থীদের ওপর সরকারের এই অমানবিক আক্রমণের’ তীব্র নিন্দা ও প্রতিবাদ জানান। তিনি অবিলম্বে গ্রেপ্তার শিক্ষার্থীদের মুক্তি দাবি করেন। \n \nমির্জা ফখরুল ইসলাম আলমগীর বলেন, ‘সরকারের সামগ্রিক ব্যর্থতার জন্যই সব ক্ষেত্রে অধঃপতন শুরু হয়েছে। বর্তমানে সড়ক-মহাসড়কে প্রতিদিন দুর্ঘটনায় প্রাণহানির সংখ্যা মাত্রাতিরিক্ত বৃদ্ধি পেয়েছে।শহীদ রমিজ উদ্দিন ক্যান্টনমেন্ট স্কুল ও কলেজের দুই শিক্ষার্থী নিহত হওয়ার ঘটনায় দায়ী চালকের দৃষ্টান্তমূলক শাস্তি দাবি করেন মির্জা ফখরুল। নিহতের ঘটনায় তিনি গভীর শোক প্রকাশ করেন। তিনি নিহত দুই শিক্ষার্থীর আত্মার মাগফিরাত কামনা করেন এবং শোকসন্তপ্ত পরিবারের সদস্যদের প্রতি সমবেদনা জানান।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "নাট্যধারার নতুন প্রযোজনা ‘চার্লি’। নাটকটি মঞ্চে এসেছিল এ বছর ২৩ ফেব্রুয়ারি। প্রথম প্রদর্শনীর পর দ্বিতীয় প্রদর্শনী করতে নাটকের এই দল চলে যায় ভারতের আসামে। ‘চার্লি’ নাটকের কেন্দ্রীয় চরিত্রে যিনি অভিনয় করেছিলেন, সেই লিটু সাখাওয়াত আসামে নাটক চলার সময় হৃদ্‌রোগে আক্রান্ত হন। দীর্ঘদিন পর আবার শুরু হচ্ছে ‘চার্লি’ নাটকের প্রদর্শনী। আজ বুধবার সন্ধ্যা সাতটায় বাংলাদেশ শিল্পকলা একাডেমির জাতীয় নাট্যশালার মূল মিলনায়তনে নাটকটির প্রদর্শনী হবে। নাটকটি রচনার পাশাপাশি নির্দেশনাও দিয়েছেন লিটু সাখাওয়াত।লিটু সাখাওয়াত বলেন, ‘আমাদের চার্লি আসলে এক অপূর্ণতা; যার পূর্ণতায় জীবনের মানে খুঁজে পাওয়া যাবে। আট আনার অর্থনৈতিক মুক্তি, আট আনার সাংস্কৃতিক মুক্তি, আট আনার সাম্প্রদায়িক মুক্তি আর আট আনার মানবিক মুক্তি। মোট দুই টাকা। দুই টাকার প্রাপ্তিতে জীবনের মানে মিলবে। তাই তো পুরো নাটকজুড়ে আমরা চার্লিকে দেখি সদা ব্যস্ত দুই টাকার সন্ধানে।’জীবনদর্শন ও সামাজিক বাস্তবতাকে কেন্দ্র করে ফুটে উঠেছে ‘চার্লি’ নাটকের প্রধান চরিত্র চার্লির। জীবনের পথে সব ঘাত-প্রতিঘাতে হাসিমুখে বেঁচে থাকার মন্ত্র ছড়িয়েছে চরিত্র। নাটকে চার্লি এক কঠিন বাস্তব। যে জীবন সুন্দর, যে জীবন নান্দনিক, অলংকৃত, সৌম্য-শান্ত-নিবিড়, অপার সম্ভাবনাময়, নিঃস্বার্থ, নিরহংকার, যে জীবন উদ্ভাসিত, উজ্জ্বল, দীপ্তময়, যে জীবন চঞ্চল, গতিময়, উচ্ছল, যে জীবন প্রেমময়, শ্রদ্ধা-স্নেহ, আদর-ভালোবাসায় পরিপূর্ণ, চার্লি সেই জীবনের সাধনা করে, সন্ধান করে, আরাধনা করে। এমন দুর্বার চরিত্র ‘চার্লি’কে ঘিরে গড়ে উঠেছে নাটকের গল্প।‘চার্লি’ নাটকের বিভিন্ন চরিত্রে অভিনয় করেছে লিটু সাখাওয়াত, দীপান্বিতা ইতি, নাসির উদ্দিন ভুঁইয়া, সব্যসাচী চঞ্চল, কামাল হোসেন, রফিকুল ইসলাম, গাজী রহিসুল ইসলাম, হাফসা আক্তার, রবিন, মিরাজ, নাঈম, রুবেল, রাফসান, ইমরান, ছন্দা রিনা গীতি এবং দলের অন্যান্য কর্মীরা।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "রাজধানীর বিমানবন্দর সড়কে শহীদ রমিজউদ্দিন ক্যান্টনমেন্ট কলেজের দুই শিক্ষার্থীকে পিষে মারার ঘটনায় ঘাতক চালক মাসুম বিল্লাহর সাত দিনের রিমান্ড মঞ্জুর করেছেন আদালত। গতকাল পুলিশ আদালতকে জানিয়েছিল, জাবালে নূর পরিবহনের চার কর্মীকে গ্রেপ্তার করা গেলেও ঘাতক চালককে গ্রেপ্তার করা যায়নি। \nযদিও র‍্যাবের খুদে বার্তায় জানানো হয়েছিল, মূল ঘাতক মাসুম বিল্লাহকে তারা আটক করেছে। আর পুলিশের একটি সূত্র জানিয়েছিল, র‍্যাব চারজনকে তাদের কাছে হস্তান্তর করেছে। মূল একজনকে এখনো হস্তান্তর করেনি।তবে আজ ঢাকা মহানগর গোয়েন্দা পুলিশ মাসুম বিল্লাহকে আদালতে হাজির করে সাত দিনের রিমান্ড চায়। মুখ্য মহানগর হাকিম আদালত তা মঞ্জুর করেন।রিমান্ড আবেদনে বলা হয়, মাসুম বিল্লাহ বলেছেন তিনি ইচ্ছেকৃতভাবে ওই দুই শিক্ষার্থীর ওপর বাস উঠিয়ে দিয়েছেন। তাঁর সঙ্গে আর কে জড়িত, তা শনাক্ত করতে তাঁকে রিমান্ডে নেওয়া প্রয়োজন।গত ২৯ জুলাই দুপুরে রাজধানীর হোটেল র‍্যাডিসনের বিপরীত পাশের জিল্লুর রহমান উড়ালসড়কের ঢালের সামনের রাস্তার ওপর জাবালে নূর পরিবহনের তিনটি বাস রেষারেষি করতে গিয়ে একটি বাস রাস্তায় দাঁড়িয়ে থাকা লোকজনের ওপর উঠে পড়ে। এতে দুই শিক্ষার্থী নিহত ও নয়জন আহত হয়। নিহত দুই শিক্ষার্থী হলো শহীদ রমিজউদ্দিন ক্যান্টনমেন্ট কলেজের দ্বাদশ শ্রেণির ছাত্র আবদুল করিম ওরফে রাজীব (১৭) এবং একই কলেজের একাদশ শ্রেণির ছাত্রী দিয়া খানম মিম (১৬)।এ ঘটনায় নিহত শিক্ষার্থী দিয়া খানমের বাবা জাহাঙ্গীর আলম বাদী হয়ে ক্যান্টনমেন্ট থানায় মামলা করেন।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "রাজধানীতে বাসচাপায় দুই শিক্ষার্থী নিহত হওয়ার প্রতিবাদে এবং নিরাপদ সড়ক ও নৌ মন্ত্রীর পদত্যাগসহ ৯ দফা দাবিতে গাজীপুরে বিক্ষোভ, মানববন্ধন ও মহাসড়ক অবরোধ করেছে শিক্ষার্থীরা। মহাসড়ক অবরোধের কারণে ঢাকা-টাঙ্গাইল ও ঢাকা-ময়মনসিংহ মহাসড়কে যান চলাচল বন্ধ রয়েছে। এতে দুর্ভোগে পড়েছে হাজার হাজার যাত্রী।এলাকাবাসী ও পুলিশ সূত্রে জানা গেছে, নিরাপদ সড়কের দাবিতে সকাল সাড়ে ১১টার দিকে গাজীপুরের কয়েকটি স্থানে শিক্ষার্থীরা আজ বুধবার আন্দোলনে মহাসড়কে নামে। এর মধ্যে টঙ্গীর কলেজ গেট, কোনাবাড়ী ও চান্দনা চৌরাস্তা এলাকায় ঢাকা-টাঙ্গাইল ও ঢাকা-ময়মনসিংহ মহাসড়কে বিক্ষোভে নামে বিভিন্ন স্কুল-কলেজের শত শত শিক্ষার্থী। এ সময় তারা বিক্ষোভ মিছিল ও মানববন্ধন পালন করে। একপর্যায়ে তারা ঢাকা-টাঙ্গাইল ও ঢাকা-ময়মনসিংহ মহাসড়কে অবরোধ সৃষ্টি করে। বেলা প্রায় দেড়টা পর্যন্ত চলে তাদের আন্দোলন। এর ফলে ওই সময় দুই মহাসড়কে যানবাহন চলাচল প্রায় বন্ধ হয়ে যায়। তবে শিক্ষার্থীরা কোথাও কোনো ভাঙচুর করেনি। পরে পুলিশ ঘটনাস্থলে গিয়ে যাত্রীদের দুর্ভোগের চিত্র তুলে ধরে এবং সার্বিক বিষয় বুঝিয়ে পরিস্থিতি নিয়ন্ত্রণ করে।কোনাবাড়ী এএইচএম আরিফ কলেজের দ্বাদশ শ্রেণির শিক্ষার্থী সাইফুল ইসলাম বলেন, নিরাপদ সড়ক ছাড়াও ৯ দফা দাবিতে নৌমন্ত্রীর পদত্যাগ দাবি করেছে শিক্ষার্থীরা। তাদের দাবি, নৌমন্ত্রীকে শুধু ক্ষমা চাইলেই হবে না। তাঁকে নৌমন্ত্রণালয়সহ সড়ক পরিবহনের নেতৃত্ব ছাড়তে হবে।ভাওয়াল মির্জাপুর কলেজের সহকারী অধ্যাপক ইসমতারা বলেন, কলেজ থেকে বাসায় ফেরার পথে শিক্ষার্থীদের আন্দোলনের মুখে পড়েন তিনিসহ তাঁর কয়েক সহকর্মী। ঢাকা-ময়মনসিংহ মহাসড়কের পোড়াবাড়ি এলাকায় পৌঁছালে তাঁদের বহনকারী লেগুনা গন্তব্যের দিকে না গিয়ে প্রায় ছয় কিলোমিটার দূরে মহাসড়কে নামিয়ে দেয়। পরে তাঁরা প্রায় দুই কিলোমিটার হেঁটে রিকশা নিয়ে বিকল্প পথে বাসায় পৌঁছান। তাঁর মতে, এসবের দ্রুত সমাধান হওয়া উচিত। দ্রুত একটা রফা হওয়া উচিত।  গাজীপুরের অতিরিক্ত পুলিশ সুপার মো. রাসেল শেখ জানান, শিক্ষার্থীরা শান্তিপূর্ণভাবে আন্দোলন করেছে, কোথাও কোনো অপ্রীতিকর ঘটনা ঘটেনি। পরে তাদের বুঝিয়ে সড়ক থেকে সরিয়ে নিলে পরিস্থিতি নিয়ন্ত্রণে আসে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "এ যেন ‘আয়নাবাজি’র সঙ্গে ধোঁকাবাজি! ‘আয়নাবাজি’ চলচ্চিত্রের মূল চরিত্র আয়না কারাদণ্ডপ্রাপ্ত আসামিদের বদলে ভাড়ায় জেল খাটতেন। ধোঁকা দিতেন প্রশাসনকে। ২০১৬ সালের সবচেয়ে ব্যবসাসফল ছবি এটি। এবার ‘আয়নাবাজি’র নাম করে ভারত থেকে নতুন চলচ্চিত্র আনার অভিযোগ উঠেছে।বিনিময় চুক্তির অধীনে আমদানি করা চলচ্চিত্র দুটি নিয়ে এ অভিযোগ। ভারতের কলকাতার ‘ফিদা’ ও ‘পিয়া রে’ ছবি দুটি আমদানির বিপরীতে বাংলাদেশের ‘আয়নাবাজি’ ও ‘চোখের দেখা’ ছবিগুলো রপ্তানির কথা বলছে আমদানিকারক প্রতিষ্ঠান। অথচ রপ্তানি করা ছবি দুটির সংশ্লিষ্ট ব্যক্তিরা ব্যাপারটি জানেন না।জানা গেছে, গত রোববার ২ ঘণ্টা ২৭ মিনিট দৈর্ঘ্যর ‘ফিদা’ এবং গতকাল সোমবার ২ ঘণ্টা ২১ মিনিট দৈর্ঘ্যের ‘পিয়া রে’ ছবি দুটি চলচ্চিত্র সেন্সর বোর্ডের সদস্যরা দেখেছেন। দুটি ছবিরই ছাড়পত্র দেওয়া হয়েছে। চলচ্চিত্র সেন্সর বোর্ডের একটি সূত্র জানিয়েছে, তাদের কাছে থাকা কাগজপত্রে আছে, ‘ফিদা’ ও ‘পিয়া রে’ ছবি দুটি আমদানির বিপরীতে বাংলাদেশের ‘আয়নাবাজি’ ও ‘চোখের দেখা’ ছবি দুটি রপ্তানি করছে আমদানিকারক প্রতিষ্ঠান।ছাড়পত্র পাওয়া দুটি ছবিই বাংলাদেশে মুক্তির জন্য পরিবেশনার দায়িত্ব নিয়েছে জাজ মাল্টিমিডিয়া। তারা ছবি মুক্তির প্রস্তুতি নিচ্ছে। এ ব্যাপারে জাজ মাল্টিমিডিয়ার স্বত্বাধিকারী আবদুল আজিজ প্রথম আলোকে জানিয়েছেন, ৩ ও ১০ আগস্ট ছবি দুটি বাংলাদেশে বিভিন্ন প্রেক্ষাগৃহে মুক্তি দেওয়া হবে।‘ফিদা’ ও ‘পিয়া রে’ ছবি দুটি আমদানিকারক প্রতিষ্ঠানের আরাধনা এন্টারপ্রাইজ প্রাইভেট লিমিটেডের স্বত্বাধিকারী কার্তিক দে প্রথম আলোকে বলেন, ‘বিনিময় চুক্তির আওতায় এ দুটি ছবি বাংলাদেশে আনা হয়েছে। বিনিময়ে ভারতে গেছে “আয়নাবাজি” ও “চোখের দেখা”।’ অথচ ‘আয়নাবাজি’ ছবির অন্যতম প্রযোজক গাউসুল আলম শাওন বললেন, ‘কারও সঙ্গে আমাদের কোনো চুক্তি হয়নি। এ বিষয়ে আমাদের সঙ্গে আরাধনা এন্টারপ্রাইজ বা অন্য কোনো প্রতিষ্ঠানের সঙ্গেও কথা হয়নি।’‘চোখের দেখা’র পরিচালক পি এ কাজল মারা গেছেন গত বছর। ছবির নায়ক সাইমন সাদিক বলেন, ‘ছবিটি বিনিময় চুক্তির অধীনে ভারত যাচ্ছে, এমন কোনো তথ্য আমার কাছে নেই। এ ব্যাপারে কিছুই জানি না।’বাংলাদেশে ছবিগুলো পরিবেশনার দায়িত্ব নিয়েছে জাজ মাল্টিমিডিয়া। তারা ছবি মুক্তির প্রস্তুতি নিচ্ছে। জাজ মাল্টিমিডিয়ার স্বত্বাধিকারী আবদুল আজিজ বলেন, ‘আমরা শুধু পরিবেশনার দায়িত্ব পালন করছি। “ফিদা” ও “পিয়া রে”র বিনিময়ে কলকাতায় এ দেশের কোন ছবি চলবে, তা আমাদের জানা নেই।’ আজ বুধবার আবারও যোগাযোগ করা হয় কার্তিক দের সঙ্গে। তিনি দাবি করেন, প্রযোজকদের সঙ্গে তাঁর চুক্তি হয়েছে। চুক্তির কাগজ দেখতে চাইলে কার্তিক দে বলেন, ‘আজ পারব না। পরে দেখাব।’সরকারের প্রজ্ঞাপন অনুযায়ী, বাংলাদেশে নির্মিত চলচ্চিত্র রপ্তানির বিপরীতে দক্ষিণ এশীয় আঞ্চলিক মুক্তবাণিজ্য চুক্তি-সাফটাভুক্ত দেশগুলো থেকে সমানসংখ্যক চলচ্চিত্র তথ্য মন্ত্রণালয়ের অনাপত্তি সাপেক্ষে আমদানি করা যাবে। একইভাবে বাংলাদেশের একটি চলচ্চিত্র ভারতে রপ্তানি ও প্রদর্শনের বিপরীতে ভারতের একটি ছবি আমদানি করে এখানে দেখানো যাবে। এ ক্ষেত্রে নির্দিষ্ট করে বলে দিতে হবে কোন ছবিগুলো আমদানি-রপ্তানি হচ্ছে।বাংলাদেশ চলচ্চিত্র পরিচালক সমিতির মহাসচিব বদিউল আলম খোকন বলেন, ‘এটা নতুন কিছু নয়। সব সময় ভারত থেকে একেবারেই নতুন ছবি এ দেশে আসে। বিনিময়ে এখান থেকে যে ছবিগুলো যায়, সেসব অনেক পুরোনো। মন্ত্রণালয়ের প্রতিনিধিরাই নিয়মে তোয়াক্কা করে না। তারা চায় ঢালাওভাবে ছবি আমদানি হোক।’উল্লেখ্য, ‘আয়নাবাজি’ মুক্তি পেয়েছিল ২০১৬ সালের ৩০ সেপ্টেম্বর। ‘চোখের দেখা’ মুক্তি পায় একই বছর ১৪ অক্টোবরে। অন্যদিকে, কলকাতার ছবি ‘ফিদা’ মুক্তি পেয়েছে এ বছর ১৩ জুলাই আর ‘পিয়া রে’ ১০ আগস্ট ভারতের পশ্চিমবঙ্গ ও বাংলাদেশে একসঙ্গে মুক্তি পাবে।চলচ্চিত্র আমদানি-রপ্তানি কমিটির প্রধান তথ্য মন্ত্রণালয়ের অতিরিক্ত সচিব মো. আবুয়াল হোসেন আজ দুপুরে জানান, কয়েক মাস আগে এ দুটি ছবির আমদানি বিষয়ে কথা হয়। তাই তাঁর মনে নেই ছবি দুটি কোন চলচ্চিত্রের অধীনে ‘ফিদা’ ও ‘পিয়া রে’ আনা হয়েছে। তাই এ বিষয়ে কোনো মন্তব্য করতে রাজি হননি তিনি।চলচ্চিত্র আমদানি-রপ্তানি কমিটির অন্যতম সদস্য মুশফিকুর রহমান গুলজার প্রথম আলোকে বলেন, ‘আমদানি-রপ্তানির চুক্তি কিংবা এ ধরনের কাগজ দেখার দায়িত্ব মূলত মন্ত্রণালয়েরই। অনুরোধ করা সত্ত্বেও আমাদের সঙ্গে এ বিষয়গুলো শেয়ার করা হয় না, আমরা জানতেও পারি না। কাজেই ছবি দেখে আমরা শুধু বিবেচনা করি, ছবিগুলো বাংলাদেশে দেখানোর অবস্থায় আছে কি না। এখানে নিয়ম মানা কিংবা না মানার বিষয়গুলো দেখার সুযোগ আমাদের নেই।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "কোরিয়ার নিজেদের প্রথম প্রস্তুতি ম্যাচে গুয়াংজু এফসির বিপক্ষে ২-০ গোলে হেরেছে বাংলাদেশ।বাংলাদেশ জাতীয় ফুটবল দলের দক্ষিণ কোরিয়া সফর শুরু হলো হার দিয়ে। নিজেদের প্রথম প্রস্তুতি ম্যাচে আজ গুয়াংজু এফসির বিপক্ষে ২-০ গোলে হেরেছে জেমি ডের দল। প্রতিপক্ষ গুয়াংজু কোরিয়ান ফুটবলের দ্বিতীয় স্তরের একটি দল। দলটি লিগে এই মুহূর্তে পয়েন্ট তালিকার চার নম্বরে আছে।  আজ গুয়াংজুর বিপক্ষে ঘুরিয়ে ফিরিয়ে দলের প্রায় সব খেলোয়াড়কেই খেলিয়েছেন বাজিয়ে দেখেছেন বাংলাদেশ কোচ জেমি ডে। প্রথমে জামাল ভূঁইয়ার নেতৃত্বে নিজের পছন্দের প্রথম একাদশটিকেই মাঠে নামিয়েছিলেন। দ্বিতীয়ার্ধে নামানো হয় অবশিষ্ট খেলোয়াড়দের। বাংলাদেশ গোল হজম করে দুই অর্ধে একটি করে।\n এশিয়ান গেমস ও সাফ ফুটবলকে সামনে রেখে অনুশীলন ও প্রস্তুতি ম্যাচ খেলার জন্য কোরিয়া সফর করছে জামাল ভূঁইয়ারা। সেখানে আরও দুটি ম্যাচ খেলবে তারা। বাকি দুটি ম্যাচ অনুষ্ঠিত হবে ৩ ও ৬ আগস্ট শিনহান বিশ্ববিদ্যালয়ের বিপক্ষে। কোরিয়া সফরের আগে কাতারে কন্ডিশনিং ক্যাম্প করতে গিয়ে সেখানকার দ্বিতীয় বিভাগের ক্লাব আল মেজাইমির সঙ্গে ১-১ গোলে ড্র করেছিল বাংলাদেশ। দেশে শেখ জামাল ধানমন্ডি ক্লাবের বিপক্ষে প্রস্তুতি ম্যাচটিও ২-২ গোলে ড্র করে জাতীয় দল।\nকোরিয়া থেকে সরাসরি ইন্দোনেশিয়ায় এশিয়ান গেমস খেলতে যাবে লাল-সবুজ জার্সিধারীরা। ১৮ আগস্ট জাকার্তায় শুরু হচ্ছে এশিয়ার সবচেয়ে বড় এই ক্রীড়া প্রতিযোগিতা। এশিয়াড ফুটবলে বাংলাদেশের গ্রুপে আছে শক্তিশালী উজবেকিস্তান, কাতার ও থাইল্যান্ড। ফুটবল শুরু হয়ে যাবে মূল গেমস শুরু হওয়ার আগেই। ১৪ তারিখ প্রথম ম্যাচে উজবেকিস্তান, ১৬ তারিখ থাইল্যান্ড ও ১৯ তারিখ গ্রুপের শেষ ম্যাচে কাতারের বিপক্ষে মাঠে নামবে বাংলাদেশ।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বাংলাদেশ ব্যাংকের ভোল্টে রাখা সোনা নিয়ে দেশে–বিদেশে সুনাম ক্ষুণ্ন হয়েছে বলে মনে করে অর্থ মন্ত্রণালয়–সম্পর্কিত সংসদীয় কমিটি। কমিটি বাংলাদেশ ব্যাংককে আরও সাবধান হতে বলেছে। আর রাজস্ব আদায়ে উল্লেখযোগ্য অগ্রগতি না হওয়ায় ক্ষোভও প্রকাশ করেছে সংসদীয় কমিটি।আজ বুধবার জাতীয় সংসদ ভবনে অর্থ মন্ত্রণালয়–সম্পর্কিত সংসদীয় কমিটির বৈঠক অনুষ্ঠিত হয়।বৈঠক সূত্র জানায়, বৈঠকের আলোচ্য সূচিতে না থাকলেও আলোচনায় আসে বাংলাদেশ ব্যাংকের ভল্টে জমা রাখা সোনায় গরমিলের বিষয়টি। বৈঠকে বাংলাদেশ ব্যাংক দাবি করে, ভল্টের সোনা ঠিক আছে। গণমাধ্যমে অতিরঞ্জিত তথ্য পরিবেশিত হয়েছে। বৈঠকে জাতীয় রাজস্ব বোর্ডের প্রতিনিধি উপস্থিত থাকলেও তারা এ বিষয়ে কোনো বক্তব্য দেয়নি।বৈঠক শেষে কমিটির সভাপতি আব্দুর রাজ্জাক এ বিষয়ে সাংবাদিকদের বলেন, বাংলাদেশ ব্যাংক বলেছে, ভল্টে রাখা সোনা ঠিক আছে। ভল্টের নিরাপত্তা ব্যবস্থা খুবই উন্নত। ৪২টি সিসি ক্যামেরা রয়েছে। তবে কষ্টিপাথর আর আধুনিক যন্ত্রের মাপে কিছু তারতম্য হয়েছে। এ ধরনের তথ্য গণমাধ্যমে এল কেন? এমন প্রশ্ন রেখে কমিটি বলেছে, এতে দেশে–বিদেশে বাংলাদেশের সুনাম ক্ষুণ্ন হয়েছে। ভবিষ্যতে বাংলাদেশ ব্যাংকের সাবধান হওয়া উচিত।২০১৭ সালের জানুয়ারি থেকে এপ্রিল পর্যন্ত বাংলাদেশ ব্যাংকের ভল্টে পরিদর্শন কার্যক্রম পরিচালনা করে শুল্ক গোয়েন্দা অধিদপ্তর। গত জানুয়ারিতে কমিটি শুল্ক গোয়েন্দা অধিদপ্তরের মহাপরিচালক বরাবর প্রতিবেদন জমা দেয়। গত ২৫ জানুয়ারি প্রতিবেদনটি জাতীয় রাজস্ব বোর্ডের চেয়ারম্যান বরাবর পাঠানো হয়। পরিদর্শন দল ভল্টে রাখা সোনার যাচাই-বাছাই শেষে বেশ কিছু পর্যবেক্ষণ তুলে ধরেছে। তার মধ্যে প্রথম পর্যবেক্ষণ ছিল একটি সোনার চাকতি ও আংটি নিয়ে।প্রতিবেদনে বলা হয়, ২০১৫ সালের ২৩ আগস্ট কাস্টম হাউসের গুদাম কর্মকর্তা হারুনুর রশিদ গোলাকার কালো প্রলেপযুক্ত একটি সোনার চাকতি এবং একটি কালো প্রলেপযুক্ত সোনার রিং বাংলাদেশ ব্যাংকে জমা দেন। বাংলাদেশ ব্যাংক ওই চাকতি এবং আংটি যথাযথ ব্যক্তি দিয়ে পরীক্ষা করে ৮০ শতাংশ (১৯ দশমিক ২ ক্যারেট) বিশুদ্ধ সোনা হিসেবে গ্রহণ করে প্রত্যয়নপত্র দেয়। কিন্তু দুই বছর পর পরিদর্শন দল ওই চাকতি ও আংটি পরীক্ষা করে তাতে ৪৬ দশমিক ৬৬ শতাংশ (১১ দশমিক ২ ক্যারেট) সোনা পায়। আংটিতে পায় ১৫ দশমিক ১২ শতাংশ সোনা (৩ দশমিক ৬৩ ক্যারেট)। ধারণা করা হচ্ছে, ভল্টে রাখার পর এগুলো পাল্টে ফেলা হয়েছে। প্রতিবেদন বলছে, ভল্টে থাকা সোনার চাকতি এবং আংটি পরীক্ষার পর দেখা গেল এগুলো সোনার নয়, অন্য ধাতুর মিশ্রণে তৈরি।প্রতিবেদন অনুযায়ী, পরিদর্শন দল প্রতিটি রসিদের অনুকূলে জমা হওয়া সোনা যাচাই করেছে। তাতে দেখা গেছে, সোনার অলংকার এবং সোনার বারে ক্যারেটের তারতম্য করা হয়েছে। ২৪ থেকে ২০ ক্যারেটের ৯৬০ কেজি সোনার বেশির ভাগের ক্ষেত্রে ভল্টে ১৮ ক্যারেট হিসেবে নথিভুক্ত করা হয়েছে।রাজস্ব আদায়ে সবার নিচে বাংলাদেশ বৈঠকে অর্থ মন্ত্রণালয়ের দেওয়া একটি প্রতিবেদনে জানানো হয়, জিডিপি অনুপাতে দেশে মোট রাজস্ব আদায় দক্ষিণ এশিয়াসহ বিশ্বের অন্যান্য দেশের তুলনায় বাংলাদেশ সবার নিচে। এ বিষয়ে গত ১০ বছরেও উল্লেখযোগ্য কোনো অগ্রগতি হয়নি। গত ১০ বছরে দেশে জিডিপি অনুপাতে রাজস্ব আহরণ গড়ে ১০.৩ শতাংশ। অথচ ভারতে ১৯ দশমিক ৭ শতাংশ, নেপালে ১৯ দশমিক ৬ শতাংশ, পাকিস্তানে ১৪ দশমিক ৩ শতাংশ, শ্রীলঙ্কায় ১৩ দশমিক ১ শতাংশ। উন্নত অর্থনীতির দেশে জিডিপি অনুপাতে রাজস্ব আহরণ গড়ে ৩৫ দশমিক ৮ শতাংশ। অন্যান্য দেশের রাজস্ব আয় সংগ্রহ পদ্ধতি থেকে শিক্ষা নিয়ে প্রয়োজনে পাইলট প্রকল্প হাতে নিয়ে ভ্যাট-ট্যাক্সের আওতা বাড়ানোর সুপারিশ করা হয় বৈঠকে।কমিটির সভাপতি আব্দুর রাজ্জাক এ বিষয়ে সাংবাদিকদের বলেন, রাজস্ব আদায়ে অগ্রগতি না থাকায় কমিটি ক্ষোভ প্রকাশ করেছে। এনবিআর যে ব্যাখ্যা দিয়েছে তা কোনোভাবেই গ্রহণযোগ্য নয়। অর্থমন্ত্রীও এ বিষয়ে ভূমিকা রাখতে ব্যর্থ হয়েছেন।সংসদ সচিবালয়ের এক সংবাদ বিজ্ঞপ্তিতে বলা হয়, ব্যাংকগুলোতে মাত্রাতিরিক্ত সুদ ও সার্ভিস চার্জের কারণে বিনিয়োগ বাধাগ্রস্ত হচ্ছে। এ কারণে সুদের হার সিঙ্গেল ডিজিটে নামিয়ে আনার পরামর্শ দেওয়া হয়। এ ছাড়া ব্যাংকের ক্রেডিট কার্ডে সুদের হার কমানো এবং গোপন চার্জের মাধ্যমে গ্রাহক ভোগান্তি কমিয়ে আনার সুপারিশ করা হয়।আব্দুর রাজ্জাকের সভাপতিত্বে কমিটির সদস্য মোস্তাফিজুর রহমান, মো. আব্দুল ওয়াদুদ, ফরহাদ হোসেন ও শওকত চৌধুরী বৈঠকে অংশ নেন।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "যুক্তরাজ্যভিত্তিক বহুজাতিক ওষুধ কোম্পানি গ্ল্যাক্সো স্মিথক্লাইন (জিএসকে) বাংলাদেশ লিমিটেডের কারখানা চালুর দাবিতে মানববন্ধন করেছেন কারখানাটির কর্মীরা। আজ বুধবার সকালে চট্টগ্রাম প্রেসক্লাবের সামনে গ্ল্যাক্সো স্মিথক্লাইন এমপ্লয়িজ ইউনিয়নের ব্যানারে এই কর্মসূচি পালন করেন তাঁরা। আজ সকাল ১০টা থেকে দেড় ঘণ্টাব্যাপী এই কর্মসূচিতে কারখানা চালুর দাবিতে লেখা ব্যানার ও প্ল্যাকার্ড প্রদর্শন করেন কর্মীরা। একই সময়ে প্রেসক্লাব মিলনায়তনে সংবাদ সম্মেলনে একই দাবি জানান এমপ্লয়িজ ইউনিয়নের নেতারা।  \nগত বৃহস্পতিবার ঢাকায় একটি হোটেলে কোম্পানির পরিচালনা পর্ষদের সভায় লোকসানের কারণ দেখিয়ে কারখানা বন্ধের সিদ্ধান্ত নেওয়া হয়। এরপর থেকে সীতাকুণ্ডের ফৌজদারহাটে কারখানায় বিক্ষোভ করে আসছেন প্রতিষ্ঠানটির কর্মীরা। কারখানায় ১৫০ জন কর্মকর্তা ও ২৫০ জন কর্মী রয়েছেন। সারা দেশে তাদের এক হাজার কর্মী রয়েছেন। \n\nপুঁজিবাজারে তালিকাভুক্ত ওষুধ ও রসায়ন খাতের কোম্পানিটির ওষুধ, ভ্যাকসিন ও পুষ্টিকর খাদ্য বা স্বাস্থ্যসেবা পণ্যের ব্যবসা রয়েছে বাংলাদেশে। কারখানা বন্ধ হলেও ভ্যাকসিন ও পুষ্টিকর খাদ্যের ব্যবসা চালু থাকবে বলে জানায় কোম্পানিটি। \n\nসংবাদ সম্মেলনে ইউনিয়নের সভাপতি মোহাম্মদ ইলিয়াছ বলেন, ওষুধ ব্যবসায় লোকসানের কথা বলা হলেও প্রতিষ্ঠানটি প্রতিবছরই মুনাফা করেছে। গত দুই বছরে অবকাঠামো সংস্কার ও কর্মসহায়ক পরিবেশ তৈরির নামে নানা খাতে অপ্রয়োজনীয় খরচ করে ব্যয় বাড়ানো হয়েছে। ঢাকায় করপোরেট অফিসের নামেও প্রতি মাসে বিপুল পরিমাণ অর্থ ব্যয় করা হয়েছে। অবকাঠামো সংস্কার, ভ্যাকুয়াম যন্ত্র সংগ্রহ, বজ্রনিরোধক দণ্ড বসানোর নামে অস্বাভাবিক ব্যয় দেখানো হয়েছে। তবুও লাভজনক ছিল প্রতিষ্ঠানটি। \n\nইউনিয়নের সাধারণ সম্পাদক মো. আজম অভিযোগ করে লিখিত বক্তব্যে বলেন, গ্ল্যাক্সোর সাবেক একজন ব্যবস্থাপনা পরিচালক (পাকিস্তানি নাগরিক) দুই বছর ধরে কারখানা সরিয়ে নেওয়ার তৎপরতা চালিয়েছেন। কারখানা বন্ধ করার তৎপরতা আড়াল করার জন্য কারখানায় আধুনিকায়ন ও কর্মসহায়ক পরিবেশ তৈরির নামে কোটি কোটি টাকা খরচ করা হয়েছে। কারখানা বন্ধের এই ষড়যন্ত্র কার্যকর করতে কাঁচামাল আমদানি কমিয়ে দেওয়া হয়েছে। উৎপাদিত অনেক ওষুধ গুদামে থাকার পরও বাজারজাত করা হয়নি। \n\nবাংলাদেশ ট্রেড ইউনিয়ন ফেডারেশনের সভাপতি তপন দত্ত বলেন, গ্ল্যাক্সো বন্ধ করার অর্থ হচ্ছে এ দেশের মানুষকে মানসম্পন্ন ওষুধ সুলভে পাওয়ার পথ বন্ধ করে দেওয়া। শ্রমিকনেতা সফর আলী বলেন, বাংলাদেশের আইন না মেনেই কারখানাটি বন্ধ করা হয়েছে। এটি ষড়যন্ত্র। \n\nকোম্পানি সূত্রে জানা গেছে, ১৯৬৩ সালে ফৌজদারহাট শিল্প এলাকায় কারখানাটি প্রতিষ্ঠিত হয়। ১৯৭৬ সালে দেশের প্রধান শেয়ারবাজার ঢাকা স্টক এক্সচেঞ্জে (ডিএসই) তালিকাভুক্ত হয় এটি। প্রতিষ্ঠানটির মালিকানার ৮১ দশমিক ৯৮ শতাংশ উদ্যোক্তা পরিচালক, ১৫ দশমিক ৯৩ শতাংশ প্রাতিষ্ঠানিক বিনিয়োগকারী, ১ দশমিক ১৮ শতাংশ সাধারণ বিনিয়োগকারী এবং দশমিক ৯১ শতাংশ বিদেশি বিনিয়োগকারীদের হাতে রয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "ইংল্যান্ডে বিরাট কোহলি টেস্টে ১০ ইনিংস ব্যাট করে রান করেছেন ১৩৪। গড় ১৩.৪। সবের্াচ্চ ইনিংস ৩৯ রানের। কোনো ফিফটি বা সেঞ্চুরি নেই। দুবার আউট হয়েছেন শূন্য রানে। এটি ২০১৪ সালের রেকর্ডফেল বলে ফেল! রীতিমতো লাড্ডুগুড্ডু! বিরাট কোহলির গড়টা তাঁর নিজেরই বিশ্বাস হওয়ার কথা নয়। ইংল্যান্ডে ৫ টেস্ট খেলেছেন। মোট রান ১৩৪। সর্বোচ্চ ইনিংসটাও ৩৯ রানের। যেটি বলে দিচ্ছে কোনো ফিফটিই নেই, সেঞ্চুরি তো দিল্লি দূর অস্ত। ১০ ইনিংসে গড় ১৩.৪। গতবার ইংল্যান্ড সফরে রীতিমতো নাকানিচুবানি খেয়েছেন। অফস্টাম্পে পড়ে বেরিয়ে যাওয়া বলে কোহলিকে দেখাচ্ছিল আনাড়ি এক ব্যাটসম্যান। এই সেই কোহলি যিনি শচীন টেন্ডুলকারেরও সব রেকর্ড ভেঙে দেওয়ার পথে আছেন। সেই কোহলির ইংলিশ ভূমে রেকর্ড যদি এত বাজে হয়, দু-চারটে খোঁচা হজম তো করতে হবেই। যদিও বলা হচ্ছে, এবার কোহলি সব অঙ্ক বদলে দেবেন। ইংল্যান্ডে নিজের শোচনীয় রেকর্ডটা মুছে দেওয়ার প্রতিজ্ঞা কোহলির মধ্যেও দেখা যাচ্ছে। ঢের আগে থেকে ইংলিশ কন্ডিশনে মানিয়ে নিতে কাউন্টিও খেলতে চেয়েছিলেন জাতীয় দল থেকে সাময়িক ছুটি নিয়ে। যদিও সবকিছু পরিকল্পনামাফিক এগোয়নি চোটের কারণে। তবে আজ ৫ টেস্টের সিরিজ শুরুর আগে কোহলি অন্য দাবিই করলেন।\nনিজেকে টেস্টের সেরা ব্যাটসম্যান প্রমাণ করতে হলে ইংল্যান্ডে ভালো করতে হবে। এ যেন ক্রিকেটের অলিখিত শর্তগুলোর একটি। ২০১৪ সালের সফরে কোহলির ব্যর্থতা, গত কয়েক বছরে টেস্ট ব্যাটসম্যান হিসেবেও নিজেকে আরেক উচ্চতায় নিয়ে যাওয়া, এবার অনেক প্রস্তুত হয়ে অভিজ্ঞতার ভাঁড়ারকে সমৃদ্ধ করে ইংল্যান্ডে আসা...এসব নিয়ে স্বাভাবিকভাবেই মিডিয়ায় খুব কথাবার্তা হচ্ছে। তবে কোহলি কাল সংবাদ সম্মেলনে সাফ বলে দিলেন, ‌‘মিডিয়ায় কী লেখা হয় না হয় আমি পড়ি না। আগে বয়স কম ছিল। অভিজ্ঞতা কম ছিল। বাইরে কে কী বলল এসব খুব ঝামেলায় ফেলত। কারণ তখন কোথায় কী লেখা হচ্ছে এসব অনেক পড়তাম।’\nএখন কেন পড়েন না, সেই ব্যাখ্যাও দিলেন, ‘এসবের পেছনেই যদি আমার সব শক্তি খরচ করে ফেলি তাহলে তো আমি আমার চিন্তাভাবনার প্রতি অন্যায়ই করব। কারণ মাঠে নেমে খেলাটা আমাকেই খেলতে হবে। মাঠের বাইরের যেসব লোক অনেক কিছু লেখে, নানা রকম ব্যাপার অনুমান করে, তারা তো আর খেলে দেবে না।’\nফলে শুধু তাঁর সমালোচক নয়; যেসব গুণগ্রাহী বলছেন, এবার কোহলি ফাটিয়ে দেবেন; তাদের নিয়েও কোহলির কোনো মাথা ব্যথা নেই। অন্তত তেমনটাই তিনি বললেন, ‘কোনো একটা দেশে নিজেকে প্রমাণ করতে হবে এমন কোনো ভাবনাচিন্তা আমার মাথায় নেই। আমি শুধু দলের জন্য পারফর্ম করতে চাই। অবশ্যই আমি রান করতে চাই, কিন্তু সেটা দলের জন্যই। ভারতীয় ক্রিকেটকে আরেকটি ধাপে পৌঁছে দিতেই।’ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "ভারতের আসাম রাজ্যে জাতীয় নাগরিক নিবন্ধন (এনআরসি) তালিকায় ৪০ লাখ বাঙালির নাম না ওঠায় ক্ষুব্ধ পশ্চিমবঙ্গের সাধারণ মানুষ। তাঁদের দাবি, ভারতের যেকোনো রাজ্যে সবার বসবাসের অধিকার আছে। তাহলে আসামের ক্ষেত্রে কেন ব্যতিক্রম—এমন প্রশ্ন তোলেন তাঁরা। তাই অবিলম্বে আসামের এনআরসির রিপোর্ট বাতিল করার দাবি জানান।এনআরসি অবিলম্বে বাতিল করতে হবে আসাম সরকার এবং কেন্দ্রীয় বিজেপি সরকারের। এভাবে আসাম থেকে বাঙালি বিতাড়নের সিদ্ধান্ত তাঁরা মেনে নেবেন না। তাঁরা কোনো সংশোধন নয়, আসামে বাঙালিদের বসবাস করার অধিকার দিতে হবে। ভারতবর্ষের যেকোনো রাজ্যে সবার বাস করার অধিকার আছে। তবে কেন আসামে তার ব্যতিক্রম ঘটবে?এই এনআরসি বাতিলের দাবিতে এবং আসামে বাঙালিদের বসবাস করার অধিকার প্রতিষ্ঠার দাবিতে আজ বুধবার পশ্চিমবঙ্গে রেল অবরোধ কর্মসূচি পালন করে এই রাজ্যের মতুয়া সম্প্রদায়। তাদের দাবি, আসামে যে ৪০ লাখ বাঙালির নাম বাদ দেওয়া হয়েছে, তার মধ্যে মতুয়া সম্প্রদায়েরই রয়েছে ১৩ থেকে ১৪ লাখ মানুষ। এরা সবাই বাঙালি। তাই তাদের আসামে বসবাস করার অধিকার দিতে হবে। এটা ভারতীয়দের মৌলিক অধিকার।মতুয়া মহাসংঘের সদস্যরা সকাল নয়টা থেকে পশ্চিমবঙ্গের নদীয়া এবং উত্তর ২৪ পরগনার বিভিন্ন রেলস্টেশন অবরোধ করেন। দমদম, বারাসাত, দমদম ক্যান্টনমেন্ট, সোদপুর, বিরাটি, বারাকপুর, নিউ বারাকপুর, টিটাগড়, সোদপুর, বামনগাছি, পলতা, ঠাকুরনগর, গোবরডাঙ্গা, চাকদা, বগুলা, সন্ডালিয়া, পায়রাডাঙ্গা, হাবড়া, ভ্যাবলা ইত্যাদি রেলস্টেশন স্থবির হয়ে পড়ে। বিপাকে পড়েন নিত্যদিনের অফিসগামী যাত্রীরা। দুপুরে অবরোধ তুলে নিলেও দাবি মানা না হলে রাজ্যব্যাপী তীব্র আন্দোলন গড়ে তোলার হুমকি দেন তাঁরা।গতকাল মঙ্গলবার একই দাবিতে কলকাতায় অবস্থিত আসাম ও মণিপুর ভবনের সামনে বিক্ষোভ দেখায় ‘আমরা বাঙালি’ সংগঠন। তারা এখানে আসামের মুখ্যমন্ত্রী সর্বানন্দ সোনোয়ালের কুশপুত্তলিকা দাহ করে। এই সংগঠনের কেন্দ্রীয় সচিব বকুল ভদ্র প্রতিবাদ সভায় বলেছেন, ‘বাংলায় সব ধর্ম ও সব ভাষার মানুষের বাস। তবে কেন আসাম ও মণিপুর থেকে বাঙালিদের তাড়ানো হবে? আমরা মানছি না এনআরসি। আমরা চাই, অবিলম্বে এই এনআরসি বাতিল করুক কেন্দ্রের বিজেপি সরকার।’এদিন আসাম ভবনের সামনে বিক্ষোভ প্রদর্শন করে কলকাতার ‘বাংলা পক্ষ’ নামের আর একটি সংগঠনও। এই সংগঠনের নেতা অধ্যাপক গর্গ চট্টোপাধ্যায় বলেছেন, ‘আমরা এই এনআরসি মানি না। বিজেপি বাঙালিবিরোধী, তাই তারা এনআরসি প্রয়োগ করেছে। আমরা এনআরসির রিপোর্ট বাতিল চাই।’গতকাল পশ্চিমবঙ্গ বিজেপির সভাপতি দিলীপ ঘোষ রাজ্যের মুখ্যমন্ত্রী মমতা বন্দ্যোপাধ্যায়কে পশ্চিমবঙ্গের ক্ষেত্রেও একই ধরনের এনআরসি হতে পারে বলে হুমকি দেন। বলেন, ‘পশ্চিমবঙ্গে বিজেপি ক্ষমতায় এলে এখানেও এনআরসি প্রয়োগ করা হবে। এনআরসি করে এ রাজ্য থেকে গলাধাক্কা দিয়ে অনুপ্রবেশকারীদের বাংলাদেশে ফেরত পাঠানো হবে। শুধু তা-ই নয়, এই রাজ্যে বিদেশিদের যাঁরা সমর্থন করবেন, তাঁদেরও ঘাড় ধাক্কা দিয়ে পাঠানো হবে বাংলাদেশে।’এনআরসি তালিকা প্রকাশিত হওয়ার পর প্রচণ্ড ক্ষোভ প্রকাশ করেছেন পশ্চিমবঙ্গের মুখ্যমন্ত্রী মমতা বন্দ্যোপাধ্যায়। তিনি বলেন, ‘আসাম থেকে ৪০ লাখ বাঙালি তাড়ানোকে আমরা মেনে নেব না। এর বিরুদ্ধে লড়ব। শেষ দেখা দেখব।’গতকালই রাজ্য বিধানসভায় এই এনআরসি বাতিলের দাবিতে একটি সর্বদলীয় নিন্দা প্রস্তাব পাস করা হয়। প্রস্তাব পেশ করেন পশ্চিমবঙ্গের পরিষদীয় মন্ত্রী পার্থ চট্টোপাধ্যায়। প্রস্তাব পেশ করে তিনি বলেন, ‘এ এক অমানবিক সিদ্ধান্ত। ভারতের প্রতিটি মানুষের যেকোনো রাজ্যে বসবাস করার অধিকার রয়েছে। এভাবে বিতাড়নের কোনো নজির নেই ভারতে। আর এটা করল আসাম ও কেন্দ্রের বিজেপি সরকার। আমরা এই ঘটনার নিন্দা জানিয়ে অবিলম্বে এনআরসির রিপোর্ট বাতিলের দাবি করছি। এরপরে এই নিন্দা প্রস্তাব নিয়ে কংগ্রেস, বাম দল এবং তৃণমূল কংগ্রেসের বিধায়কেরা আলোচনা করেন। পরে এই সর্বদলীয় প্রস্তাব সর্বসম্মতভাবে গৃহীত হয়।’আসামের এনআরসি তালিকা প্রকাশিত হয় গত সোমবার। তালিকায় নিজেদের নাম তুলতে আসামে বসবাসকারী ৩ কোটি ২৯ লাখ মানুষ আবেদন করেছিলেন। কিন্তু ঠাঁই হয়েছে ২ কোটি ৮৯ লাখ মানুষের। অর্থাৎ আসামে বসবাসকারী ৪০ থেকে ৪১ লাখ মানুষ ‘ভারতীয়’ হিসেবে ওই তালিকায় নাম তুলতে পারেননি।এনআরসি কর্তৃপক্ষ জানিয়েছে, প্রকাশিত তালিকা শুধু খসড়া। এটি চূড়ান্ত কিছু নয়। যাঁরা তালিকায় ঠাঁই পাননি, তাঁরা আবেদন করতে বা আপত্তি জানাতে পারবেন। তালিকায় নামের ব্যাপারে দাবি ও আপত্তির কার্যক্রম আগামী ৩০ আগস্ট থেকে শুরু হবে এবং ২৮ সেপ্টেম্বর পর্যন্ত চলবে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "কারণে বা অকারণে যে কারও মন খারাপ হতেই পারে। কোনো কিছু নিজের ইচ্ছেমতো হলো না তো মন খারাপ। অফিসের বস ধমক দিয়েছে, মন খারাপ। পরীক্ষায় ভালো ফল হয়নি, মন খারাপ। প্রিয়জনের সঙ্গে ঝগড়া হয়েছে, তাতেও মন খারাপ।এই সাধারণ মন খারাপ বা ইংরেজিতে যাকে বলা হয় স্যাডনেস, সেটা কিন্তু বিষণ্নতা বা ডিপ্রেশন নয়। মন খারাপ বা স্যাডনেস হচ্ছে মানুষের একটি স্বাভাবিক আবেগ। অন্য দিকে বিষণ্নতা বা ডিপ্রেশন হচ্ছে সেই আবেগের অস্বাভাবিক বা দীর্ঘমেয়াদি বহিঃপ্রকাশ। অনেক সময় আমরা মন খারাপকে বিষণ্নতা মনে করে মুষড়ে পড়ি, আবার বিষণ্নতাকে সামান্য মন খারাপ ভেবে গুরুত্ব দিই না। এই দুটো বিষয়ের কিছু পার্থক্য রয়েছে।দুঃখবোধ একটি মৌলিক আবেগ। সুস্থ মানুষের জীবনে দুঃখবোধ হওয়া এবং মন খারাপ থাকা স্বাভাবিক ঘটনা। চিকিৎসাবিজ্ঞানে ‘বিষণ্নতা’ বা ‘ডিপ্রেশন’ বলতে যা বোঝায়, তা সাধারণ মন খারাপের চেয়ে কিছু বেশি। বিষণ্নতার ক্ষেত্রে কোনো কোনো সময় কারণ খুঁজে পাওয়া যায় না। শরীর ও মনের ভেতর থেকে এই ‘এন্ডোজেনাস’ বিষণ্নতার উৎপত্তি। আবার কখনো বিভিন্ন ব্যক্তিগত বা সামাজিক কারণে সৃষ্ট দুঃখবোধ যদি অযৌক্তিকভাবে বেশি তীব্র ও দীর্ঘ সময় বিরাজমান থাকে, তখন তাকে বলে ‘রি-অ্যাকটিভ’ বিষণ্নতা।বিষণ্নতার অন্যতম একটি গুরুত্বপূর্ণ প্রধান লক্ষণ হচ্ছে মন খারাপ বা দুঃখবোধ বা স্যাডনেস। কিন্তু কেবল এই মন খারাপকেই বিষণ্নতা বলা যাবে না। মন খারাপ আর বিষণ্নতার কিছু পার্থক্য রয়েছে।বিষণ্নতা একটি আবেগজনিত মানসিক রোগ। দুঃখবোধের মতো সাধারণ আবেগ যখন অযৌক্তিক, তীব্র ও দীর্ঘ সময়ব্যাপী (কমপক্ষে দুই সপ্তাহ) কোনো ব্যক্তিকে ঘিরে থেকে তার স্বাভাবিক জীবনযাপন, কর্মতৎপরতা ও পারস্পরিক সম্পর্ককে বাধাগ্রস্ত করে, তখন সেটাকে বলা হয় বিষণ্নতা। এতে মস্তিষ্কের ‘সেরোটনিন’-জাতীয় রাসায়নিক পদার্থের গুণগত ও পরিমাণগত তারতম্য ঘটে। যে কেউ যেকোনো সময় এতে আক্রান্ত হতে পারে। ধর্ম-বর্ণ, আর্থসামাজিক অবস্থান, যা-ই হোক না কেন, কেউই বিষণ্নতার ঝুঁকিমুক্ত নয়। জাতীয় মানসিক স্বাস্থ্য ইনস্টিটিউট ও বিশ্ব স্বাস্থ্য সংস্থার এক জরিপ অনুযায়ী বাংলাদেশে ৪ দশমিক ৬ শতাংশ নারী-পুরুষের বিষণ্নতা রয়েছে। যেকোনো বয়সে, এমনকি শিশুদের মধ্যেও এটি দেখা দিতে পারে। তবে বেশির ভাগ ক্ষেত্রে ৩০ থেকে ৪০ বছর বয়সে বিষণ্নতার লক্ষণ প্রথমবারের মতো দেখা যায়। এ ছাড়া ১৫ থেকে ১৮ বছর ও ৬০ বছরের বেশি বয়সী ব্যক্তিদের মধ্যে এর ঝুঁকি কিছুটা বেশি। ডায়াবেটিস, আর্থরাইটিস, শ্বাসকষ্ট, ক্যানসার, স্ট্রোক, হৃদ্‌রোগ, মৃগীসহ দীর্ঘমেয়াদি রোগে যাঁরা ভুগছেন, তাঁদের বিষণ্নতা রোগ হওয়ার আশঙ্কা অনেক বেশি। বেকারত্ব, দারিদ্র্য, একাকিত্ব, পারিবারিক ও সম্পর্কের সমস্যা, গর্ভকালীন ও প্রসব-পরবর্তী সময়, বিবাহবিচ্ছেদ, প্রবাসজীবন, অভিবাসন, মাদক সেবন ইত্যাদি কারণেও বিষণ্নতা রোগ হতে পারে।বিষণ্নতার সাধারণ লক্ষণ হচ্ছে, কমপক্ষে দুই সপ্তাহজুড়ে দিনের বেশির ভাগ সময় মন খারাপ থাকা, কোনো কিছু করতে ভালো না লাগা, মেজাজ খিটখিটে হয়ে যাওয়া, হঠাৎ রেগে যাওয়া, আগে যেসব কাজ বা বিনোদন করতে ভালো লাগত, এখন সেগুলো ভালো না লাগা, মনোযোগ কমে যাওয়া, ক্লান্তি বোধ করা, ঘুমের সমস্যা (যেমন খুব ভোরে ঘুম ভেঙে যাওয়া বা ঘুম না হওয়া অথবা বেশি ঘুম হওয়া), রুচির সমস্যা (যেমন খেতে ইচ্ছা না করা, খিদে না থাকা বা বেশি বেশি খাওয়া), শারীরিক মিলনস্পৃহা কমে যাওয়া, মনোযোগ কমে যাওয়া, সাধারণ বিষয় ভুলে যাওয়া, সব সময় মৃত্যুর চিন্তা করা, নিজেকে অপরাধী ভাবা, আত্মহত্যার চিন্তা ও চেষ্টা করা ইত্যাদি।এ ছাড়া কারণ খুঁজে পাওয়া যায় না, এমন কিছু শারীরিক সমস্যা বেশির ভাগ ক্ষেত্রেই দেখা যায়; বিশেষত নারী রোগীদের মধ্যে, যেমন মাথাব্যথা, মাথায় অস্বস্তি, মাথা-শরীর-হাত-পা জ্বালা করা, গলার কাছে কিছু আটকে থাকা, শরীরব্যথা, ঘাড়ব্যথা, গিঁটে গিঁটে ব্যথা, বুকজ্বলা, বুকব্যথা, নিশ্বাসে কষ্ট ইত্যাদি। কোনো পরীক্ষা-নিরীক্ষায় এসব শারীরিক সমস্যার কারণ পাওয়া যায় না। নিজেকে খুব ছোট ও অপাঙ্‌ক্তেয় মনে হতে পারে, উৎসাহ-উদ্দীপনা কমে যায়, সামাজিক অনুষ্ঠানে যোগ দেওয়ার প্রবণতা কমে যায় এবং কোনো কোনো ক্ষেত্রে আচরণের অস্বাভাবিকতাও দেখা দিতে পারে। তবে মনে রাখতে হবে, এসব লক্ষণের সব কটি একসঙ্গে একজনের মধ্যে সব সময় থাকবে না আবার কয়েকটি লক্ষণ থাকলেই ধরে নেওয়া যাবে না যে কারও মধ্যে বিষণ্নতা রোগ হয়েছে। বিষণ্নতা রোগ নির্ণয়ের জন্য অবশ্যই সাইকিয়াট্রিস্টের (মনোরোগ বিশেষজ্ঞ) সাহায্য নিতে হবে। যুক্তরাষ্ট্রের এক গবেষণায় দেখা যায়, যাদের বিষণ্নতা রোগ রয়েছে, তাদের শতকরা ৪০ থেকে ৬০ ভাগের আত্মহত্যার প্রবণতা থাকে। মানসম্মত জীবনযাপন ও আত্মহত্যা প্রতিরোধ করতে দ্রুত বিষণ্নতা শনাক্ত ও চিকিৎসা করা জরুরি।বিষণ্নতা রোগের বিজ্ঞানভিত্তিক চিকিৎসা রয়েছে। গুরুত্বপূর্ণ বিষয় হচ্ছে, রাতারাতি বিষণ্নতামুক্ত হওয়া সম্ভব নয়। এ জন্য ধৈর্য ধরতে হবে। মনোরোগ চিকিৎসককে সময় দিতে হবে। চিকিৎসকের পরামর্শ মেনে চলতে হবে এবং নির্দেশমতো ওষুধ গ্রহণ করতে হবে। মন খারাপ মন খারাপ কোনো রোগ নয়। একটি মৌলিক আবেগ। যেকোনো ক্ষতি বা আঘাতের পর মন খারাপ বা দুঃখবোধ একটি স্বাভাবিক প্রতিক্রিয়াসাধারণত ক্ষণস্থায়ী।বেশির ভাগ সময়ই মন খারাপের কারণ খুঁজে পাওয়া যায়।মন খারাপের জন্য কোনো চিকিৎসার প্রয়োজন নেই।মন খারাপের কারণে কর্মক্ষমতা উল্লেখযোগ্য পরিমাণে কমে যায় না।মন খারাপের তীব্রতা কম।নারী-পুরুষ উভয়েরই মন খারাপ হওয়ার ঝুঁকি সমান।মন খারাপ হলে সাধারণত শারীরিক লক্ষণ থাকে না। বিষণ্নতাবিষণ্নতা বা ডিপ্রেশন আবেগজনিত একটি মানসিক রোগ।সাধারণত দীর্ঘস্থায়ী। বিষণ্নতা রোগে মন খারাপ, কোনো কাজে আগ্রহের অভাব, কিছু শারীরিক লক্ষণ কমপক্ষে দুই সপ্তাহ থাকে।বিষণ্নতার কারণ সব সময় জানা যায় না, কখনো কারণ থাকেও না।বিষণ্নতা রোগের জন্য চিকিৎসার প্রয়োজন রয়েছে।বিষণ্নতার কারণে কর্মক্ষমতা উল্লেখযোগ্য পরিমাণে কমে যায়।বিষণ্নতার তীব্রতা বেশি।নারীদের মধ্যে বিষণ্নতা রোগ হওয়ার ঝুঁকি পুরুষদের তুলনায় দ্বিগুণ।বিষণ্নতা রোগে বেশ কিছু শারীরিক লক্ষণ, যেমন ঘুমের সমস্যা, রুচির সমস্যা, ক্লান্তিবোধ, শরীরে ব্যথা ইত্যাদি দেখা যায়।সহযোগী অধ্যাপক, জাতীয় মানসিক স্বাস্থ্য ইনস্টিটিউট, ঢাকা। ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "খুসখুসে কাশি একটি বিরক্তিকর ও বিব্রতকর অসুখ। একবার কাশি শুরু হলে যেন থামতেই চায় না। যখন-তখন, যেখানে-সেখানে শুরু হয়ে যেতে পারে কাশি। জ্বর নেই, কফ বের হওয়া নেই, বুকে ঘড়ঘড় নেই কিন্তু খুকখুক কাশি বিরক্তিকর ও যন্ত্রণাদায়ক। যার অর্থ, কাশির সঙ্গে কখনো কফ বেরোয় না, কিন্তু একটা অস্বস্তি গলায়-বুকে লেগেই থাকে।এ বিষয়ে রাজধানীর শহীদ সোহরাওয়ার্দী মেডিকেল কলেজের মেডিসিন বিভাগের সহযোগী অধ্যাপক বলেন, খুকখুক শুকনো কাশি যখন-তখন অনেককে ভোগায়, বিব্রতও করে। কারও সারা বছর খুসখুসে কাশি লেগেই থাকে। সব সময় কাশি সারাতে অ্যান্টিবায়োটিক বা কাশির ওষুধের দরকার নেই। বেশির ভাগ ক্ষেত্রেই এই বারবার শুকনো কাশির কারণ ফুসফুসে সংক্রমণ, নিউমোনিয়া, যক্ষ্মা ইত্যাদি নয়, বরং অন্য কিছু, যার কারণটা খুঁজে বের করে চিকিৎসা করা উচিত। শ্বাসনালির সংক্রমণতীব্র কাশির জন্য সহজেই অনুমানযোগ্য বা সহজ কারণটি হলো, ঠান্ডা বা অন্য কোনো ভাইরাল ইনফেকশনের পরিণাম বা ফল। অনেক ঠান্ডার উপসর্গ কিছুদিন পরই চলে যেতে পারে। কিন্তু কাশি কয়েক সপ্তাহ, এমনকি কয়েক মাসের জন্যও থাকতে পারে। কারণ, ভাইরাসের কারণে শ্বাসনালি ফুলে ও অতিমাত্রায় সংবেদনশীল হয়ে যেতে পারে। এই কারণে কাশির স্থায়িত্বকালও বাড়তে পারে, এমনকি ভাইরাস চলে যাওয়ার পরও। ঋতুবদলের সময় ভাইরাস সংক্রমণের কারণেই কাশির প্রকোপ বাড়ে। ভাইরাসের বিরুদ্ধে অ্যান্টিবায়োটিক কাজ করে না। কাশির সঙ্গে জ্বর, কফ ইত্যাদি থাকলে ব্রঙ্কাইটিস বা নিউমোনিয়া কি না, ভাবতে হবে। দীর্ঘদিনের (তিন সপ্তাহের বেশি) কাশি, ঘুসঘুসে জ্বর, ওজন হ্রাস, কাশির সঙ্গে রক্ত যক্ষ্মার লক্ষণ হতে পারে। হাঁপানি ও অ্যালার্জিশ্বাসকষ্ট নয়, কেবল কাশিও হতে পারে হাঁপানি বা অ্যাজমার লক্ষণ। অ্যালার্জি ও অ্যাজমা হচ্ছে কাশির সাধারণ কারণগুলোর মধ্যে অন্যতম। রাতে কাশি বেড়ে যাওয়া, বুকে শব্দ ও পরিবারে হাঁপানির ইতিহাস থাকলে এটি একধরনের অ্যাজমা হতে পারে। একে বলে কফভেরিয়েন্ট অ্যাজমা। লক্ষ করুন ধুলাবালু, ফুলের রেণু, এসির ঠান্ডা বাতাস ইত্যাদি কারণে কাশির প্রকোপ বেড়ে যায় কি না। তাহলে এটি অ্যালার্জিজনিত। কাজের দিন বেড়ে যায় আবার ছুটির দিনে কমে আসে, এমন হলে বুঝতে হবে আপনার কর্মস্থলের পরিবেশে কোনো সমস্যা রয়েছে। অ্যাসিডিটি বা অম্লতাভারী বা চর্বিযুক্ত খাদ্য খাওয়ার পর বুকে জ্বালাপোড়া বা টক ঢেকুরের সঙ্গে খুকখুক কাশিও হতে পারে। পাকস্থলীর অম্ল খাদ্যনালিতে উঠে এসে এই কাশির সৃষ্টি করে। অনেক সময় ঠান্ডা সর্দি লাগা থেকে নাকের পেছন দিক থেকে গলায় নিঃসরণের জন্য ইরিটেশন ও শুষ্ক কাশি হয়। ক্যানসারবয়স্ক ও ধূমপায়ী ব্যক্তিদের দীর্ঘদিনের কাশি, জ্বর, পুরোনো কাশির নতুন ধরন, কফের সঙ্গে রক্ত—এসব উপসর্গ থাকলে সাবধান। ফুসফুসের ক্যানসার হবে না, এমন নিশ্চয়তা নেই। হৃদ্‌রোগহৃদ্‌রোগের কারণেও ক্রনিক কাশি হয়। শরীরে পানি জমা, দুর্বলতা, সামান্য পরিশ্রমেই ক্লান্তি বা শ্বাসকষ্ট—এগুলো হৃদ্‌রোগের দিকেই নির্দেশ করে। পর্যাপ্ত তরল পান না করাযখন ঠান্ডা অথবা ফ্লু হবে, তখন প্রচুর পরিমাণে তরল পান করতে হবে। পানি, জুস ও স্যুপ শ্বাসনালি থেকে কফ বা শ্লেষ্মা পরিষ্কার করতে সহায়তা করে। কিন্তু ক্যাফেইনযুক্ত পানীয়, যেমন চা বা কফি, শরীরে পানিশূন্যতা তৈরি করে, যা বিপরীত কাজ করতে পারে। এ সময় শ্বাসনালিতে আর্দ্রতা যুক্ত করতে স্যালাইন ন্যাজাল স্প্রে ব্যবহার করতে পারেন। মানসিক চাপমানসিক চাপ, বিশেষ করে যখন এটি তীব্রতর হয়, তখন এটি ঠান্ডার স্থায়িত্বকালকে বাড়াতে পারে। দীর্ঘস্থায়ী কাশির মোকাবিলা করতে, যখন আপনি অসুস্থ থাকবেন, তখন আপনার মানসিক চাপ কমিয়ে ফেলুন। নিজের ওপর বেশি চাপ প্রয়োগ করলে আপনি হয়তোবা আরও বেশি অসুস্থ হয়ে পড়বেন। প্রশান্তিতে থাকার একটি উপায় হচ্ছে প্রচুর পরিমাণে বিশ্রাম নিন; রাতে সাত থেকে আট ঘণ্টা ঘুমান। ওষুধকোনো কিছুতেই কাশি না সারলে ও পরীক্ষায় কিছু না পাওয়া গেলে লক্ষ করুন কোনো ওষুধের জন্য এটি হচ্ছে কি না। যেমন উচ্চ রক্তচাপের জন্য কোনো ওষুধ সেবনের কারণেও কাশি এত দীর্ঘস্থায়ী হয়। ওষুধের পার্শ্বপ্রতিক্রিয়া হিসেবে তীব্র শুকনো কাশি হওয়ার আশঙ্কা থাকে। যদি এ ধরনের পার্শ্বপ্রতিক্রিয়া থাকে, তবে চিকিৎসকের পরামর্শ নিন। নিরাময়ের উপায়ধূমপান ও বায়ুদূষণ কাশির একটি অন্যতম কারণ। তাই ধূমপান বর্জন করুন।ধুলাবালিতে কাশি হলে ঘর ঝাড়ু, ঝুল ঝাড়া ইত্যাদি এড়িয়ে চলুন।ঠান্ডায় সমস্যা হলে গোসলে হালকা গরম পানি ব্যবহার করুন। খুব ঠান্ডা পানি খাবেন না।লিকার চা, কুসুম গরম পানিতে মধু ও লেবুর রস, গরম স্যুপ ইত্যাদি কাশি সারাতে সাহায্য করে।গরম পানির ভাপ নিতে পারেন, দীর্ঘদিন ধরে কাশিতে ভুগলে, বিশেষ করে ধূমপায়ীরা সতর্ক হোন ও চিকিৎসকের পরামর্শ নিন। লেখক: চিকিৎসকইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "কী এক রোমাঞ্চকর ম্যাচটাই না হলো! ২-০ গোলে এগিয়ে ছিল পর্তুগাল। ইতালি ২-২ করে ফেলল নির্ধারিত সময়ের মধ্যে। অতিরিক্ত সময়ের প্রথমার্ধে পর্তুগাল আবার ৩-২ ব্যবধানে এগিয়ে। সেটা দ্বিতীয়ার্ধের শুরুতেই ৩-৩!ম্যাচটি পেনাল্টিতে গড়াবে বলেই মনে হচ্ছিল, কিন্তু ২ মিনিট পরেই পর্তুগাল এগিয়ে গেল ৪-৩ গোলে। সাত গোলের রোমাঞ্চকর এক ফাইনাল। এর মধ্যে তিনটা গোলই অতিরিক্ত সময়ে। ১০৪ থেকে ১০৯ মিনিটের মধ্যে! গত রোববার এমন রোমাঞ্চকর ফাইনালই দেখল অনূর্ধ্ব ১৯ ইউরো চ্যাম্পিয়নশিপ। বড়দের ইউরোপিয়ান চ্যাম্পিয়ন ক্রিস্টিয়ানো রোনালদোরা। ছোটদের ইউরোপ চ্যাম্পিয়নও এখন পর্তুগাল।শুধু এই চ্যাম্পিয়নশিপের মুকুটই নয়, বলা হচ্ছে, এই টুর্নামেন্টের মধ্যে দিয়ে পর্তুগাল নতুন রোনালদোকে পেয়ে গেছে। তাও এক রোনালদো নয়, জোড়া রোনালদো! পেয়ে গেছে আরও একটি সোনালি প্রজন্মকেও। বয়সভিত্তিক ফুটবল থেকে উঠে আসা ফ্রান্সের একঝাঁক প্রতিভা তাদের শীর্ষবিন্দুতে পৌঁছে এবার বিশ্বকাপ জিতেছে। পর্তুগালের এই প্রতিভাগুলোকে ঠিক পথে এগিয়ে নিতে পারলে এঁরাও বড় কিছু এনে দিতে পারে ইউসেবিওর দেশকে।এই দল নিয়ে এত বড় আশা করার কারণ আছে। দুই বছর আগে প্রায় এই দলটাই অনূর্ধ্ব ১৭ ইউরোপিয়ান চ্যাম্পিয়নশিপও জিতেছিল। অনূর্ধ্ব ১৭ আর অনূর্ধ্ব ১৯ ইউরো টানা জেতার কৃতিত্ব আর কোনো দেশের নেই। কৃতিত্বটা আরও বড় হতে পারত। ২০১৭ সালে অনূর্ধ্ব ১৯ ইউরো চ্যাম্পিয়নশিপেরও ফাইনালে গিয়েছিল পর্তুগাল। যদিও ইংল্যান্ডের কাছে ২-১ হেরে রানার্সআপ হতে হয় তাদের। না হলে তিনটি ট্রফিই থাকত পর্তুগালের!তবে এটা নিশ্চিত, পর্তুগাল একঝাঁক নতুন প্রতিভা পেয়েছে। ভালো কাজ করছে তাদের বয়সভিত্তিক ফুটবল কাঠামো। এবারের টুর্নামেন্টে ৫ ম্যাচে যেমন ১৭ গোল করেছে পর্তুগাল। দ্বিতীয় সর্বোচ্চ গোল করা ইতালির চেয়েও ৭ গোল বেশি। শুধু গোল করেছে বলে নয়, দলটির মানসিক দৃঢ়তাও প্রশংসা কুড়োচ্ছে। ফাইনালে যেমন ইতালি দুই মিনিটের মধ্যে (৭৫ ও ৭৬ মিনিটে) দুই গোল পাঠিয়ে দেয় পর্তুগালের জালে। তাতেই খেলা গড়ায় অতিরিক্ত সময়ে। কিন্তু এই মানসিক ধাক্কা সামলে নিয়েছে দলটি।সবচেয়ে বেশি আলো ছড়িয়েছেন জোয়াও ফিলিপে আর ফান্সিসকো ত্রিনকাও। দুজনই ৫টি করে গোল করে সর্বোচ্চ গোলদাতা হয়েছেন। দুজনের খেলাতেই রোনালদোর ছাপ। দুজনই রোনালদোর মতো লেফট উইংয়ে খেলতে পছন্দ করেন। আবার তরুণ বয়সের রোনালদোর মতোই মাঠের ডান প্রান্তেও খেলেন দলের প্রয়োজনে। জোটা ডাকনামে পরিচিতি ফিলিপে এরই মধ্যে নতুন রোনালদোর তকমা পেয়েছেন। যা খেলেছেন, তাতে এমন উপাধি বাড়াবাড়িও মনে হচ্ছে না। ওদিকে ত্রিনকাওকে ডাকছে জুভেন্টাস, রোনালদোর নতুন ঠিকানা। তাঁকেও চোখে চোখে রাখবে ইউরোপের বড় ক্লাবগুলো।এদের ঠিকমতো লালন করতে পারলে, ২০২২ বিশ্বকাপে পর্তুগালকে আলাদা নজরে রাখতেই হবে!ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "pachmisheli",
        "article": "বন্ধুত্বের নানা রং। নানা রং আছে বলেই বন্ধুত্বের আবেগ-অনুভূতিতে আছে ভিন্নতা। রুপালি পর্দার তারকারাও তেমন। কর্মসূত্রে তারকাদের জীবনে নতুন বন্ধু আসে, আবার বন্ধুত্ব ভেঙে যাওয়ার খবরও শোনা যা। প্রতিযোগিতা, রেষারেষি আর তর্ক পেরিয়ে অনেক তারকাই ব্যক্তিজীবনে পরস্পরের সঙ্গে দারুণ বন্ধুত্বপূর্ণ সম্পর্ক তৈরি করতে পারেন। আজ পড়ুন এমনই কয়েকজন তারকার কথা, যাঁরা পর্দায় পরস্পরের প্রতিযোগী কিন্তু ব্যক্তিজীবনে ঘনিষ্ঠ বন্ধু।  শাহরুখ ও জুহির ২০ বছরের বন্ধুত্ব\nবলিউডের কিং খান শাহরুখ খান ও জুহি চাওলার মধ্যে বন্ধুত্বের বয়স ২০ বছর পেরিয়ে গেছে। আগে পেশাদার সম্পর্ক থাকলেও ১৯৯৭ সালে ডুপ্লিকেট সিনেমায় অভিনয়ের সময়ই দুজনের বন্ধুত্ব তৈরি হয়। জুহি জানান, ‘তখন আমার মা মারা যান। তখন শুটিং সেটে শাহরুখ আমাকে শক্ত থাকতে উজ্জীবিত করেছিল। আমার আগে শাহরুখ তার বাবা-মাকে হারায় বলে আমার কষ্ট সে বুঝতে পেরেছিল, তাই আমাকে অনেকবার হাসানোর চেষ্টা করে যাচ্ছিল।’ সেই নব্বই দশকে শাহরুখ-জুহির মধ্যে বন্ধুত্ব গড়ে উঠলেও সিনেমা নিয়ে অনেক রেষারেষির খবর শোনা যায়। চলচ্চিত্র নিয়ে যতই রেষারেষি থাকুক না কেন ব্যক্তিগত জীবনে জুহি চাওলা শাহরুখ খানের প্রযোজনা প্রতিষ্ঠান রেড চিলিস এন্টারটেইনমেন্ট, কলকাতা নাইট রাইডার্সের অংশীদারত্বসহ বিভিন্ন কাজে ব্যবসায়িকভাবে সম্পৃক্ত। ২০১১ সালে জুহির ভাই ছিলেন রেড চিলিসের প্রধান নির্বাহী, যাঁর অসুস্থতার সময় শাহরুখ তাঁকে সরিয়ে অন্য একজনকে সিইও নিয়োগ দেন। জুহি সে ঘটনাতে বেশ মনঃক্ষুণ্ন হলেও বন্ধুত্বে চিড় ধরতে দেননি। \nমাইলিকে নিয়ে ডেমির যত ভয়\nহলিউড তারকা মাইলি ও ডেমি লোভাটোর মধ্যে খুনসুটির কথা তাঁদের ভক্তদের কাছে উপকথাই মনে হয়। ২০০৭ সালে দুজনের প্রথম পরিচয় হয় এক শুটিং সেটে, এরপর থেকে বন্ধুত্ব। সেই বন্ধুত্বে অনেকটা এই ঝড় এই বৃষ্টির মতো। দুজন একই বয়সের বলেই হয়তো সম্পর্কে মারামারি আর কাটাকুটি একটু বেশিই। ২০১৪ সালে দুজনের মধ্যে কথা বলা বন্ধ ছিল, কিন্তু ২০১৬ সালে আবার দুজনকে নিয়মিত কফি খেতে দেখা যায়। শুধু তাই নয়, বিভিন্ন নারী অধিকার আন্দোলনে দুজনকে পাশাপাশি দেখা যায়। ডেমির ভাষ্যে, মাইলি এখনো ছোট। কখন যে কী ভুল করে বসে, তা নিয়েই আমার যত ভয়। তবুও বন্ধু\nলিন্ডসে লোহান তো এমনিতে মাদকাসক্তি আর মারামারির কারণে সংবাদের শিরোনাম হন। তাঁর খুব ঘনিষ্ঠ বন্ধুদের একজন আরেক তারকা প্যারিস হিলটন। দুজনের বয়সের পার্থক্য পাঁচ হলেও ব্যক্তিজীবনে দারুণ বন্ধুত্ব দুজনের। দুজনের পর্দার রেষারেষি নিয়ে এক যুগ পর চলচ্চিত্রও হতে পারে বলে পাপারাজ্জিদের ধারণা। ২০০৬ সালে প্যারিস লিন্ডসকে নাবালক বলে গালি দিয়ে সংবাদের শিরোনাম হয়েছিলেন। পরে লিন্ডসে সেই গালির প্রতিবাদে অনেক বড় এক ভয়েস মেসেজ পাঠিয়েছিলেন। সেই বার্তাতেও ছিল একগাদা গালি যা প্যারিস পরে ফাঁস করে দেন। যতই দুজনকে পর্দায় কথা কাটাকাটি করতে দেখা যাক না কেন ব্যক্তিজীবনে দুজনই বেশ ঘনিষ্ঠ। ২০১৩ সালে লিন্ডসের কারণে প্যারিসের ভাই জেলেও গিয়েছিলেন। এরপরের মাসেই লিন্ডসেকে আবার দেখা যায় প্যারিসের জন্মদিনে। এটাই নাকি দুজনের স্বাভাবিক বন্ধুত্ব বলে দুজনে দাবি করেন। \nতাঁরা বন্ধু\n২০১৪ সালে প্রথম কেটি পেরি ও টেইলর সুইফটকে তর্কে জড়াতে দেখা যায়। সেবার নাকি সুইফট তাঁর এক গানের শুটিংয়ের জন্য পেরির গানের দল থেকে নৃত্যশিল্পীদের ভাগিয়ে এনেছিলেন। পেরির দল থেকে তিনজন নৃত্যশিল্পী চলে যান সুইফটের দলে। এ নিয়ে কথা-কাটাকাটি অনেক দিন চলছিল। পরে অবশ্য টেলিভিশন উপস্থাপক জেমস কর্ডন দুজনের বন্ধুত্বের কথা প্রথম প্রকাশ করেন। তিনি জানান, কেটি ও সুইফট ব্যক্তিজীবনে খুব ভালো বন্ধু। ব্যাড ব্লাড গানের শুটিংয়ের সময় নৃত্যশিল্পী চুরির ঘটনা পাপারাজ্জিদের কারণেই মনে হয়েছে দুজন দুজনের শত্রু, যা আসলে উল্টো। \nরেষারেষির বন্ধুত্ব\nদুজনই পপতারকা। ব্রিটনি স্পিয়ার্স ও ক্রিস্টিনা অ্যাগুইলেরাকে ভক্তরা প্রতিযোগী ভাবতেই পছন্দ করেন। ২০০৪ সালে ক্রিস্টিনা তো ব্রিটনির খারাপ অভিনয়ের জন্য সমালোচনা করে ব্রিটনিভক্তদের চক্ষুশূল হয়েছিলেন। ক্রিস্টিনা এক ইন্টারভিউয়ে জানান, ‘ওর মতো খারাপ অভিনয়শিল্পী আর নেই। সত্যি অর্থে সে যেসব জায়গায় অভিনয় করে সেখানকার কাজ খারাপ হয় না, ব্রিটনিই খারাপ অভিনয় করে বলে কাজটা খারাপ হয়ে যায়।’ ব্রিটনিও কম যান না, তিনি জানান, ‘কোথাকার কোন ক্রিস্টিনা তাকে নিয়ে বাজে মন্তব্য করবেন আর তিনি প্রতিবাদ করবেন এমনটা হবে না।’ এরপর দুজনকে পরস্পরের গান নিয়েও অনেকবার কথা জড়াতে দেখা যায়। ক্রিস্টিনার তো গলাই নেই, ব্রিটনির ভাষ্য; আবার ক্রিস্টির ভাষ্য, ‘ব্রিটনি তো বাচ্চা ছেলেদের জন্য গান করেন।’ দুজনকে এমন তিক্ততায় জড়াতে দেখলেও পর্দার আড়ালে কিন্তু দুজনের খুব বন্ধুত্ব। এ বছরের মে মাসে দুজনকে এক গাড়িতে করে গান গাইতে দেখা যায় একটি ভিডিওচিত্রে। ভক্তদের নাড়িয়ে দিতে মাঝেমধ্যেই দুজন নাকি এমন পাগলামি করেন। \nদিন শেষে বন্ধুত্বই তাঁদের সব\nইনস্টাগ্রামে দ্য রক খ্যাত ডোয়াইন জনসন ও ভিন ডিজেলের কথা যুক্ত ভক্তদের বেশ আনন্দ দেয়। একজন অপরজনকে রাগানোর জন্য নানান সময় নানা কূটকৌশলের আশ্রয় নেন। ডোয়াইন জনসন ভিন ডিজেলকে চকলেটের মতো নরম বলে উত্ত্যক্ত করেন। সেখানে ভিন ডিজেল এসব সস্তা কৌতুকে গা লাগান না বলে মন্তব্য করেন। ফাস্ট অ্যান্ড ফিউরিয়াস সিনেমায় অভিনয়ের সময় ডোয়াইন জনসন সবাইকে ধন্যবাদ দিলেও ভিন ডিজেলের নাম কখনোই মুখে আনতেন না। দুজনের রেষারেষি কখন যে হাতাহাতির মধ্যে পৌঁছায় তা নিয়ে একসময় ভক্তরা বেশ দুশ্চিন্তায় থাকতে ২০১৭ সালে প্রথম দুজনের ব্যক্তিগত জীবনের ঘনিষ্ঠতা সম্পর্কে জানা যায়। যেকোনো খারাপ পরিস্থিতিতে ডিজেল অকপটে ডোয়াইনকে ফোন করেন। সিনেমায় অভিনয়ে যখন হতাশা জন্মে ডিজেলতে তখন বন্ধু ডোয়াইন জনসনই নাকি তাঁকে হতাশা কাটানোর পথ বাতলে দেন। দিন শেষে দুজন দুজনের বেশ ভরসার জায়গা।সূত্র: হিন্দুস্তান টাইমস ও ম্যারি ক্ল্যায়ার অবলম্বনে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "‘আর চুপ থাকতে পারছি না। শুটিং থেকে অনুমতি নিলাম, দুপুরে নামছি তোমাদের সঙ্গে উত্তরায়। আমার কোনো সহকর্মী ভাইবোনেরা নামতে চাইলে খুশি হব।’ কথাগুলো নতুন প্রজন্মের অভিনয়শিল্পী তৌসিফ মাহবুবের। বাসচাপায় দুই শিক্ষার্থী নিহত হওয়ার ঘটনার আন্দোলনে নামা শিক্ষার্থীদের সঙ্গে এভাবেই নিজের একাত্মতার কথা বললেন তিনি। আজ বুধবার সকালে সামাজিক যোগাযোগমাধ্যম ফেসবুকে এ নিয়ে পোস্ট দিয়েছেন।রাজধানীর বিমানবন্দর সড়কে বাসের চাপায় দুই শিক্ষার্থীর মৃত্যুর প্রতিবাদে তিন দিন ধরেই বিক্ষুব্ধ শিক্ষার্থীরা রাস্তায় নেমে বিক্ষোভ করছে। শিক্ষার্থীদের এই আন্দোলনে সরাসরি মাঠে থাকতে না পারলেও চলচ্চিত্র, টিভি আর সংগীত জগতের অনেক তারকা সমর্থন দিয়েছেন। ফেসবুকে পোস্ট দিচ্ছেন।সংগীতশিল্পী মাকসুদ বলেন, ‘প্রতিদিন মানুষ সড়ক দুর্ঘটনায় মারা যাচ্ছে, এ নতুন কোনো বিষয় না। গত ঈদের ছুটিতে এক দিনেই ৫৫ জন লোক সড়ক দুর্ঘটনায় প্রাণ হারিয়েছিল | আমরা প্রতিবাদ তো দূরের কথা, একটি শব্দও করিনি। তবে র‍্যাডিসন হোটেলের সামনে যা ঘটেছে, এর পরিপ্রেক্ষিতে যে ভয়াবহ অবস্থা আর তাণ্ডব চলছে এবং বেশ কিছুদিন চলবে, এর জন্য সরকারের কতিপয় মন্ত্রী আর হর্তাকর্তার নির্বুদ্ধিতা বেশি দায়ী।’মাকসুদ আরও বলেন, ‘বন্ধুদের অনুরোধ করছি, বাচ্চা বা পোলাপান—এ শব্দগুলো ব্যবহার করা বন্ধ করুন। এই একুশ শতকে এসব এবিউসিভ শব্দ সোজা কথায় গালি। ওদের বয়স আমাদের চেয়ে কম হতে পারে। কিন্তু মেধা, মনন ও ব্যবহারে আমাদের চেয়ে ওরা অনেক উচ্চ মানুষিক মার্গে বসবাস করে, এ কথাটা ভুলবেন না। ওদের মনের ধারের কাছেও আমরা ভিড়তে পারব না। এমনকি স্বপ্নেও না। ওদের সম্মান পেতে হলে আগে আপনারা সম্মান দিতে শিখুন।’তিন দিন ধরে চলতে থাকা আন্দোলনে শিক্ষার্থীদের পাশেও দাঁড়িয়েছেন মোস্তফা সরয়ার ফারুকী। অনেকে আন্দোলনকারী শিক্ষার্থীদের ‘বাচ্চা’ বললেও বিষয়টি মানতে নারাজ এই পরিচালক। তিনি বলেন, ‘বাচ্চা মানে বাচ্চা না, ভাইবোনেরা আমার! বেশ কিছু ভিডিওতে আন্দোলনরত স্কুল-কলেজের ছোট ছোট বাচ্চাদের কথা শুনে গায়ের লোম দাঁড়িয়ে গেছে। আমি সব সময়ই বিশ্বাস করেছি কাহলিল জিব্রানের কবিতা। যেখানে লেখা হয়েছে, ভবিষ্যৎ প্রজন্ম পূর্ববর্তী প্রজন্মের চেয়ে এগিয়েই থাকে। তোমরা এগিয়েই আছো ভাইবোনেরা! লাভ ইউ।’ফারুকী তাঁর দেওয়া পোস্টের মাধ্যমে সরকারের কাছেও অনুরোধ জানিয়েছেন। সরকারকে পরামর্শ দিয়েছেন যেন দ্রুত একটা কমিটি করা হয়। যেখানে শুধু প্রবীণ নাগরিকেরা থাকবেন, তা না। তরুণ মেধাবী প্রযুক্তিবিদ, প্রকৌশলীদেরও রাখতে হবে। সেই কমিটির কাজ হবে সবকিছু প্রযুক্তিনির্ভর করা। ফারুকী বলেন, ‘এখন একটাই অনুরোধ, সমষ্টির এই শক্তিকে একটা সুন্দর ফলাফলের দিকে নেওয়ার দাবি তোলো। জাবাল-ই-নূরের ঘটনায় অপরাধীর সাজা হতে হবে, শাজাহান খানকে ক্ষমতাশূন্য করতে হবে, এগুলো সবই দরকার। পাশাপাশি, দাবি তোলো সামগ্রিক সংস্কারের। লাইসেন্স, ফিটনেস থেকে শুরু করে, ড্যাশবোর্ড ক্যামেরা, আউটডোর ক্যামেরা, রুট বণ্টনবিষয়ক দুর্নীতি, আইন সংস্কার—মোট কথা রাস্তাঘাট নিরাপদ করার জন্য, অপরাধী শনাক্ত করার জন্য যা কিছু বিবেচনায় নেওয়া দরকার, সবকিছু বিবেচনায় নিতে হবে।’অভিনয়শিল্পী শাহনাজ খুশি দুই সন্তানের মা। আন্দোলনকারী শিক্ষার্থীদের ওপর পুলিশ যেভাবে নির্যাতন করছে, তাতে আতঙ্কিত এই অভিনয়শিল্পী। এসব দেখে তাঁর কণ্ঠ থেকে ঘৃণা আর ক্ষোভ ঝরেছে। তিনি বলেন, ‘দয়া করে বাচ্চাদের গায়ে হাত দেবেন না। তারা কোনো আসনের মনোনয়ন পাওয়ার জন্য পথে নামে নাই, তাদের দাবি কেবল পথের নিরাপত্তা। এই দেশের পরবর্তী কর্ণধার এই বাচ্চারাই। এখনো অনেক বাচ্চা মৃত্যুর সঙ্গে পাঞ্জা লড়ছে। বাচ্চাদের মাথায় লাঠির আঘাত নয়, ভরসার হাত রাখুন। মা-বাবাদের পথে নামতে বাধ্য করবেন না। ওরা আমাদের সন্তান। নাড়ি ছেঁড়া ধন!’মেহের আফরোজ শাওন বলেন, ‘ওরা কিন্তু রাজনীতি বোঝে না, রাজনীতি করতে পথে নামেনি। কিন্তু রাজনীতির প্রতি, রাজনীতিবিদদের প্রতি কী পরিমাণ ঘৃণা জন্মে যাবে তাদের মনে, ভেবে দেখছেন! এই ছেলেরাই আগামী ২/১ বছরে ঢাকা বিশ্ববিদ্যালয়সহ বিভিন্ন সরকারি-বেসরকারি বিশ্ববিদ্যালয়ে পড়বে, হয়তো ছাত্র রাজনীতিও করবে। আজকের এই ঘৃণা ওদের ছাত্রলীগের রাজনীতি করতে দেবে? প্রধানমন্ত্রী, তিনি তো কোমল হৃদয়ের মানুষ, সারা জীবন সেভাবেই দেখে এসেছি তাঁকে। আজ কেন তাঁর কোমলতা দেখাতে দেরি করছেন? তাঁর সম্বন্ধে এই বাচ্চাগুলোর ধারণা কোন দিকে যাচ্ছে!’জাতীয় চলচ্চিত্র পুরস্কারপ্রাপ্ত পরিচালক সৈয়দ অহিদুজ্জামান ডায়মন্ড বলেছেন, ‘রাষ্ট্র প্লিজ থামুন। ওরা বাচ্চা। ওরা সবেমাত্র স্কুলছাত্র। ওরা আমাদের সন্তান। ওরা ধান্দাবাজ রাজনীতিক না। ওরা ব্যাংক লুটেরাদের বাঁচানোর পক্ষের কোনো শক্তি না। ওরা ধর্ষকের রক্ষক না। ওরা ক্ষমতা দখলের লোভে রাস্তায় না। ওরা শুধু ওদের বন্ধু-সহপাঠীর নির্মম মৃত্যুকে মেনে নিতে পারেনি। ওরা বন্ধু হত্যার বিচার চায়। ওরা সড়কে জীবনের নিরাপত্তা চায়। এটা ওদের অপরাধ?’নাট্যকার মাসুম রেজা বলেছেন, ‘শিক্ষার্থীদের ওপর হামলা করবেন না। দাবি মেনে নিয়ে ওদের নির্বিঘ্নে ঘরে ফেরান।’অভিনয়শিল্পী জ্যোতিকা জ্যোতি বলেছেন, ‘আর ঘরে বসে থাকা যায় না, আমার মন উত্তাল তোমাদের সঙ্গে। আপনি আছেন তো?’মৌসুমী হামিদ ক্ষিপ্ত হয়ে ফেসবুকে লিখেছেন, ‘কী বলব আপনাদের? হাতে অস্ত্র, মাথায় হেলমেট, বুকে বুলেটপ্রুফ জ্যাকেট, পায়েও হাঁটু পর্যন্ত গার্ড পরে আছেন। তারপরও কলেজ ড্রেস পরা নিরস্ত্র একটা বাচ্চাকে লাথি মারার জন্য মাথা পর্যন্ত পা তুলছেন। লজ্জা করে না আপনাদের? আপনার এত সাজ-পোশাকে জঙ্গি দমন করতে আসছেন? এতটুকু বাচ্চাদের এত ভয় পান? পুলিশ মানে তো আপনারা না! তাহলে আপনারা কারা?’এ প্রজন্মের আরেক পরিচালক মাবরুর রশিদ বান্নাহ বলেছেন, ‘আজ না হয় শহরের স্কুল-কলেজের ছাত্রগুলো রাস্তায় নেমেছে, এতেই এই অবস্থা! কাল যদি সারা বাংলাদেশের স্কুল-কলেজের ছেলেমেয়েরা রাস্তায় নামে, তখন কেমন হবে!’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "ডিভানে অষ্টাদশী। তাঁর খোলা চুল, উন্মুক্ত ডান কাঁধ ও হাঁটু। পোশাকে নীল রঙের আধিক্য। বাঁ হাতের ওপর মাথাটা সামান্য কাত করে রাখা। আবেদন ছড়ানো দৃষ্টিতে চেয়ে আছেন রাজকন্যা! সামনে থাকলে ঠোঁটে তর্জনী ছুঁয়ে বলতে ইচ্ছে করবে, শ্‌শ্‌শ্‌! সুহানা!‘ভোগ ইন্ডিয়া’ ম্যাগাজিনের প্রচ্ছদে মডেল হয়েছেন শাহরুখ খানের আদরের মেয়ে সুহানা খান। এর মধ্য দিয়ে গ্ল্যামার ওয়ার্ল্ডে প্রবেশ করলেন তিনি। আজ বুধবার ‘ভোগ’ ম্যাগাজিনের আগস্ট সংখ্যাটি হাতে ধরা একটি ছবি মাইক্রোব্লগ টুইটারে পোস্ট করেছেন বলিউডের বাদশা শাহরুখ খান। গর্বিত বাবা লিখেছেন, ‘ওকে আবারও দুই হাতে তুলে ধরলাম, ধন্যবাদ ভোগ। সবটুকু ভালোবাসা তোমার জন্য, আর একটি দীর্ঘ আলিঙ্গন। হ্যালো সুহানা খান!’ \nশাহরুখ খানের পরিবারের ঘনিষ্ঠ বন্ধু পরিচালক করণ জোহরও শুভেচ্ছা জানিয়েছেন সুহানাকে। টুইটে লিখেছেন, ‘ওকে স্টেজে দেখে গর্বে বুকটা ফেটে যাচ্ছিল। আশ্চর্য, গভীর ও সত্যিকারের মেধাবী সে। আলোর ভুবনে স্বাগতম সোনা। কঠিন সময়েও তোমাকে ভালোবাসায় মুড়ে রাখব। আর আমাকে কখনো “আংকেল” না ডাকার জন্য ধন্যবাদ। ভালোবাসা।’ মিড-ডেইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "মডেল আজিম-উদ-দৌলা। তাঁর মা ফরিদা ইয়ামিন। আজ থাকছে এই মা-ছেলের পছন্দ-অপছন্দের কথা।  \n১. প্রিয় অভিনেতা?\n\nআজিম: ব্র্যাড পিট।\n\nমা: রাজ্জাক। \n\n২. প্রিয় সিনেমা?\n\nআজিম: আ বিউটিফুল মাইন্ড।\n\nমা: ছুটির ঘণ্টা।৩. কোথায় ঘুরতে ভালো লাগে?\nআজিম: বন্ধুদের সঙ্গে দেশের বাইরে।মা: বাবার বাড়ি।\n\n৪. প্রিয় পোশাক?\nআজিম: স্যুট।মা: শাড়ি। ৫. প্রিয় খেলা?\nআজিম: ফুটবল।মা: ক্রিকেট। ৬. প্রিয় খেলোয়াড়?\nআজিম: মেসি।মা: মাশরাফি বিন মুর্তজা। ৭. প্রিয় খাবার?\nআজিম: বিরিয়ানি।মা: দেশি খাবার। ৮. অবসরে কী করেন?\nআজিম: ব্যায়াম করি।মা: গান শুনি। ৯. প্রিয় রং?আজিম: ধূসরমা: লাল। ১০. প্রিয় ফুল?আজিম: কৃষ্ণচূড়া।মা: গোলাপ। ১১. প্রিয় লেখক?আজিম: রবীন্দ্রনাথ ঠাকুর।মা: শরৎচন্দ্র চট্টোপাধ্যায়। সাক্ষাৎকার: তারিকুর রহমান খানইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "durporobash",
        "article": "ফ্রান্সের পিংক সিটি খ্যাত তুলুজপ্রবাসী খ্রিষ্টান ধর্মাবলম্বী বাঙালিদের বনভোজন অনুষ্ঠিত হয়েছে। তুলুজের অদূরে লেক রামিয়ের প্রাকৃতিক সৌন্দর্য ও মনোরম পরিবেশে গত রোববার (২৯ জুলাই) প্রবাসী খ্রিষ্টান অ্যাসোসিয়েশনের উদ্যোগে দিনব্যাপী এই আনন্দ ভ্রমণ ও বনভোজন অনুষ্ঠিত হয়।প্রতি বছরের মতো এবারও তুলুজসহ আশপাশের শহরগুলো থেকে অনেক বাঙালি খ্রিষ্টান পরিবার তাদের সদস্যদের নিয়ে এতে অংশগ্রহণ করেন। ওই দিন ছিল সাপ্তাহিক ছুটির দিন। কয়েক মাসের ক্লান্তি-গ্লানি কিছুটা হলেও কমিয়ে দেওয়ার উদ্দেশ্যে বিপুল উৎসাহ উদ্দীপনা নিয়ে এই আনন্দ ভ্রমণ শুরু হয়। শহর থেকে প্রায় এক ঘণ্টা যাত্রার পর নির্ধারিত স্থান লেক রামিয়ে পৌঁছে আনন্দ আড্ডায় সবাই মেতে ওঠেন। মোহনীয় প্রাকৃতিক পরিবেশে অংশগ্রহণকারী শিশু, তরুণ-তরুণী ও বয়স্কদের জন্য ছিল খেলাধুলার ব্যবস্থা। আড্ডা ও খেলাধুলার পর প্রশান্ত দা, জনি ও পঙ্কজের তত্ত্বাবধানে মজাদার ও মুখরোচক বারবিকিউ পার্টি ও দেশীয় নানা খাবার দিয়ে দুপুরের আহার সম্পন্ন হয়। পরে আকর্ষণীয় লটারি ড্র ও সাংস্কৃতিক অনুষ্ঠান সকলের আনন্দ বাড়িয়ে দেয়।একের পর এক নানা অনুষ্ঠানের মধ্য দিয়ে সন্ধ্যা ঘনিয়ে আসে। বাড়ি ফেরার মুহূর্তে আয়োজন করা হয় পুরস্কার বিতরণী অনুষ্ঠান। এ সময় সংক্ষিপ্ত বক্তব্য দেন অ্যাসোসিয়েশনের সভাপতি ডমিনিক যোসেফ কস্তা, সাধারণ সম্পাদক মার্ক রায়, উপদেষ্টা জেরম বুলবুল গোমেজ, কোষাধ্যক্ষ শীতল রোজারিও এবং জেমস সমীর রোজারিও, ক্যান্টন কস্তা, পঙ্কজ গোমেজ, ভিক্টর শেখর রোজারিও ও মার্টিন ডায়েস প্রমুখ।তারা বলেন, প্রবাসে অবস্থানরত সকল বাঙালিকে তাদের ঐতিহ্য, আদর্শ ও প্রিয় বাংলাদেশের ভাবমূর্তি আরও উজ্জ্বল করতে এবং নিজের মাঝে আন্তরিকতা বৃদ্ধির জন্য এ ধরনের অনুষ্ঠান আরও বেশি করা উচিত। ...দেলওয়ার হোসেন সেলিম: প্যারিস, ফ্রান্স।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "চট্টগ্রাম শাহ আমানত আন্তর্জাতিক বিমানবন্দরে এক যাত্রীর পেট থেকে সোনার আটটি বার উদ্ধার করেছেন কাস্টমস কর্মকর্তারা। ওই যাত্রী সুমন দাশকে আটক করা হয়েছে। আজ বুধবার দুপুরে এ ঘটনা ঘটে। \nকাস্টমস কর্মকর্তারা জানান, সুমন দাশের বাড়ি চট্টগ্রামের বোয়ালখালী উপজেলায়। জব্দ করা সোনার ওজন ৯৩৬ গ্রাম। এর বাজারমূল্য প্রায় ৪৫ লাখ টাকা।\n\nবিমানবন্দরে নিয়োজিত কাস্টমসের উপকমিশনার উত্তম বিশ্বাস আজ দুপুরে ঘটনার বর্ণনা দিয়ে প্রথম আলোকে বলেন, সংযুক্ত আরব আমিরাত থেকে সকাল ৯টা ৪০ মিনিটে এয়ার এরাবিয়ার একটি উড়োজাহাজে করে সুমন দাশ চট্টগ্রামে আসেন। গোপন সংবাদের ভিত্তিতে খবর পেয়ে তাঁকে জিজ্ঞাসাবাদ করা হয়। প্রথমে স্বীকার না করায় কাস্টমস কর্মকর্তারা তাঁকে হাসপাতালে নেওয়ার কথা বলেন। একপর্যায়ে সোনা বয়ে আনার কথা স্বীকার তিনি। এরপর তাঁকে পানি পান করানো হয়। পরে ওঠবস করানোর একপর্যায়ে শৌচাগারে পাঠানো হয় তাঁকে। শৌচাগার থেকে বের হয়ে তিনি সোনার বারগুলো কাস্টমস কর্মকর্তাদের হাতে তুলে দেন।\n\nকাস্টমস কর্মকর্তারা জানান, এ ঘটনায় পতেঙ্গা থানায় মামলা করার প্রস্তুতি চলছে।এর আগে গত ১৮ জুলাই রমজান আলী নামের এক যাত্রীর পেট থেকে প্রায় অর্ধকোটি টাকা মূল্যের ১০টি স্বর্ণবার উদ্ধার করেছিলেন কাস্টমস কর্মকর্তারা। ওই যাত্রীও সংযুক্ত আরব আমিরাত থেকে চট্টগ্রামে আসেন।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "আন্দোলনরত শিক্ষার্থীদের দাবি পূরণের আশ্বাস দিয়ে শিক্ষার্থীদের রাজপথ ছেড়ে ফিরে যেতে অনুরোধ করেছেন স্বরাষ্ট্রমন্ত্রী মো. আসাদুজ্জামান খান কামাল। তিনি বলেন, ‘ছাত্রছাত্রীদের আহ্বান করব, তাদের সমবেদনার কথা আমরা জেনেছি। দেশব্যাপী এই মেসেজ পৌঁছেছে। আমরাও ব্যথিত। আমাদের প্রিয় আমদের ছেলেমেয়েরা বিদায় হয়েছে, সে জন্য আমরাও ব্যথিত। অনুরোধ করব, তোমাদের দাবি সবই মানা হয়েছে। যারা ঘাতক, যারা অন্যায় করেছে, আইন অনুযায়ী সর্বোচ্চ শাস্তি যেন তারা পায়, সে ব্যবস্থা আমরা করব।’আজ বুধবার সচিবালয়ে এক সংবাদ সম্মেলনে স্বরাষ্ট্রমন্ত্রী এ কথা বলেন। সংবাদ সম্মেলনে নৌপরিবহনমন্ত্রী শাজাহান খান ও তথ্যমন্ত্রী হাসানুল হক ইনু উপস্থিত ছিলেন।স্বরাষ্ট্রমন্ত্রী বলেন, ‘দোষীরা যাতে আইন অনুযায়ী সর্বোচ্চ শাস্তি পায়, তার জন্য সব ব্যবস্থা আমরা নেব। অভিভাবক ও শিক্ষকদের অনুরোধ করব, আপনারা আপনাদের সন্তান ছাত্রদের অনুরোধ করুন, তারা যেন ফিরে আসে। ক্লাসরুমে ক্লাসে চলে আসে। যা হচ্ছে, এতে জনদুর্ভোগ বাড়ছে। সারা শহর আজকে অচল হয়ে যাচ্ছে, যা কাম্য নয়। যারা অবরোধ করছে, তাদের জন্য কাম্য নয়। যারা আমরা রাস্তায় চলাচল করছি, তাদের জন্য কাম্য নয়।’স্বরাষ্ট্রমন্ত্রী বলেন, গত তিন দিনে ৩০৯টি গাড়ি ভাঙা হয়েছে, পোড়ানো হয়েছে আটটি গাড়ি। তিনি আরও বলেন, ‘২৯ তারিখ ১৫০টি গাড়ি ভেঙেছে, ৩০ তারিখে ২৫টি গাড়ি ভেঙেছে এবং ৩১ তারিখে ১৩৪টি গাড়ি ভেঙেছে। মোট ৩০৯টি গাড়ি ভেঙেছে। পোড়ানো হয়েছে ৮টি গাড়ি। এর মধ্যে পুলিশের ২টি, ফায়ার সার্ভিসের ১টি, যা পুলিশের ক্ষতি, ফায়ার সার্ভিসেরও ক্ষতি। এই যে আমার কোমলমতি ছাত্রছাত্রীরা অবরোধ করছে। একে কাজে লাগিয়ে স্বার্থান্বেষী মহল নতুন করে জ্বালাও-পোড়াও ও গাড়ি ভাঙছে।’ছাত্রছাত্রীদের আন্দোলন তুলে নিয়ে ক্লাসে ফিরে যাওয়ার আহ্বান জানিয়ে আসাদুজ্জামান খান বলেন, ‘অনুরোধ করব, আমাদের প্রিয় কোমলমতি ছাত্রছাত্রীরা পড়াশোনায় মনোযোগী হবে। দোষীরা যেন সর্বোচ্চ শাস্তি পায়, তার ব্যবস্থা নেব। সরকার ব্যবস্থা নেবে। বিভিন্নভাবে দাবিদাওয়া আমাদের কাছে পৌঁছেছে। আমরা সবগুলো মেনে নিয়েছি। সবগুলোই মনে হয় যৌক্তিক। আমরা কোনোক্রমে লাইসেন্সবিহীন, রুট পারমিটবিহীন গাড়ি চলতে দেব না।’এক প্রশ্নের জবাবে স্বরাষ্ট্রমন্ত্রী বলেন, ‘তিন দিন হয়ে যাচ্ছে, আমাদের সন্তানেরা রাস্তায়। মাননীয় প্রধানমন্ত্রীও চান, আমাদের প্রিয় সন্তানেরা রাস্তা থেকে ফিরে আসুক। স্বাভাবিক অবস্থা ফিরে আসুক।’সমস্যা দীর্ঘদিনের, অল্প সময়ের মধ্যে কি এই সমস্যার সমাধান হবে—এমন প্রশ্নের জবাবে স্বরাষ্ট্রমন্ত্রী বলেন, ‘যথার্থ বলেছেন। আমাদের ইনটেনশন হলো যেন দুর্ঘটনা না ঘটে। সবাই যেন আইন মেনে চলে। মালিক, শ্রমিক ও পথচারীরা আইনটা মেনে চলে। পথচারীরাও ভুল করে। সবাই যাতে মেনে চলে, তার জন্য আমরা আইনটা করতে চাইছি।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "২০০৫ সালের ১৭ আগস্ট নারায়ণগঞ্জে জেলা প্রশাসকের কার্যালয়ের সামনে জেএমবির সিরিজ বোমা হামলা মামলার আসামি জামাআতুল মুজাহিদীন বাংলাদেশের (জেএমবি) সদস্য কেফায়েতুর রহমান ওরফে নোমানকে (৩৫) গ্রেপ্তার করেছে র‌্যাব-১১। গতকাল মঙ্গলবার রাত সাড়ে ১০টায় সদর উপজেলার ফতুল্লার পঞ্চবটি এলাকায় অভিযান চালিয়ে র‌্যাব তাঁকে গ্রেপ্তার করে।কেফায়েতুর রহমান ওরফে নোমান নারায়ণগঞ্জ সদর উপজেলার কোতালেরবাগ এলাকার মাহবুবুর রহমানের ছেলে। তিনি ২০০৫ সালের ১৭ আগস্ট সিরিজ বোমা হামলা মামলার অভিযোগপত্রভুক্ত আসামি। বর্তমানে মামলাটি আদালতে বিচারাধীন।  \nর‍্যাপিড অ্যাকশন ব্যাটালিয়নের (র‌্যাব-১১) সিনিয়র সহকারী পুলিশ সুপার আলেপ উদ্দিন স্বাক্ষরিত এক প্রেস বিজ্ঞপ্তিতে এ তথ্য জানানো হয়।বিজ্ঞপ্তিতে জানানো হয়, কেফায়েতুর রহমান ওরফে নোমান জেএমবির সিরিজ বোমা হামলার মামলার আসামি। ২০০৫ সালের ১৭ আগস্ট নারায়ণগঞ্জ জেলা প্রশাসকের কার্যালয়ের সামনে বোমা বিস্ফোরণের ঘটনার সঙ্গে তিনি জড়িত ছিলেন বলে জিজ্ঞাসাবাদে স্বীকার করেছেন। ওই মামলায় ফতুল্লা মডেল থানার পুলিশ গ্রেপ্তার হওয়া ১১ জন ও পলাতক ৫ জেএমবির সদস্যের বিরুদ্ধে বিস্ফোরকদ্রব্য নিয়ন্ত্রণ আইনের ধারায় আদালতে অভিযোগপত্র দাখিল করে। গ্রেপ্তার করা আসামিদের মধ্যে ছিলেন জেএমবির প্রতিষ্ঠাতা আমির ও প্রধান শায়েখ মাওলানা আবদুর রহমান, জেএমবির সামরিক শাখার কমান্ডার ও শুরা সদস্য আতাউর রহমান সানি, জেএমবির আঞ্চলিক প্রধান ও অন্যতম শুরা সদস্য সিদ্দিকুল ইসলাম ওরফে বাংলা ভাই। অন্য মামলার বিচারে এই আসামিদের মৃত্যুদণ্ডাদেশ কার্যকর করা হয়েছে।জিজ্ঞাসাবাদে কেফায়েতুর রহমান জানান, তৎকালীন জেএমবির প্রধান শায়েখ আবদুর রহমান নির্দেশে তাঁর অন্য সহযোগীদের সঙ্গে নিয়ে ওই বোমা হামলায় অংশ নেন। জেএমবির প্রধান শায়েখ মাওলা আবদুর রহমান, সিদ্দিকুর ইসলাম ওরফে বাংলা ভাই, আতাউর রহমান সানিসহ গ্রেপ্তারকৃত ও জেএমবির অন্য জঙ্গিদের সঙ্গে কেফায়েতুর রহমানের সরাসরি যোগাযোগ ছিল।কেফায়েতুর রহমানের জন্ম চট্টগ্রামের সন্দ্বীপ হলেও সাত বছর বয়সে নারায়ণগঞ্জে আসেন এবং ওই এলাকায় বসবাস শুরু করেন। সারা দেশে সিরিজ বোমা হামলার পর ব্যাপক পুলিশি তৎপরতায় কেফায়েতুর রহমান এলাকা ছেড়ে আত্মগোপন করে ছদ্মনামে বিভিন্ন এলাকা ঘুরে বেড়ান। ২০০৭ সালে হোসাইন আহমেদ আজমী পরিচয়ে রাজশাহীর কাটাখালী এলাকায় তাঁর খালাতো ভাইয়ের মাদ্রাসা জামিয়া উসমানিয়া হোসাইনাবাদ মাদ্রাসায় শিক্ষকতা শুরু করেন।কেফায়েতুর রহমান আইনশৃঙ্খলা রক্ষাকারী বাহিনীর চোখকে ফাঁকি দিয়ে নিজেকে আড়াল করার জন্য ছন্দনাম ব্যবহার করে ওই এলাকায় স্থায়ীভাবে বসবাস শুরু করেন। গোপন সংবাদের ভিত্তিতে তাঁকে ফতুল্লা এলাকা থেকে গ্রেপ্তার করা হয়।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "durporobash",
        "article": "দক্ষিণ কোরিয়ায় অধ্যয়নরত বাংলাদেশি শিক্ষার্থীদের একক সংগঠন বাংলাদেশি স্টুডেন্টস অ্যাসোসিয়েশন ইন কোরিয়ার (বিএসএকে) উদ্যোগে অনুষ্ঠিত হয়েছে গ্রীষ্মকালীন মিলনমেলা। গত শনিবার ও রোববার (২৮-২৯ জুলাই) এ মিলনমেলা অনুষ্ঠিত হয়। নবীনবরণ, ডিগ্রিপ্রাপ্তদের সংবর্ধনা, মজাদার বাংলাদেশি খাবারের স্বাদ গ্রহণ, খেলাধুলা, মন মাতানো সাংস্কৃতিক সন্ধ্যা, মধ্যরাতের বারবিকিউ, দলভিত্তিক আড্ডা, পাহাড় ভ্রমণ, সমুদ্রের নীল জলে সাঁতার কাটাসহ বিভিন্ন আকর্ষণীয় আয়োজনে ভরপুর ছিল দুই দিনের এই বিশেষ অনুষ্ঠান।কোরিয়ার অন্যতম পর্যটন নগরী সকচো শহরে অনুষ্ঠিত এই আনন্দ উৎসবে বিভিন্ন বিশ্ববিদ্যালয় ও শহর থেকে প্রায় দুই শ শিক্ষার্থী ও তাদের পরিবারের সদস্যরা যোগ দেন। নুরুল হুদা কানন ও আবু জাফর আল মনসুরের যৌথ পরিচালনায় ২৮ জুলাই শনিবার সকচো-ইয়ুথ হোস্টেল অডিটোরিয়ামে বাংলাদেশ ও কোরিয়ার জাতীয় সংগীতের মাধ্যমে অনুষ্ঠান শুরু হয়। এরপর কোরআন তিলাওয়াত করেন ড. হাসান তুরাবী। গীতা পাঠ করেন শরৎ চন্দ্র বর্মণ।অনুষ্ঠানে প্রধান অতিথি হিসেবে উপস্থিত থেকে নবীন শিক্ষার্থী ও ডিগ্রিপ্রাপ্তদের হাতে সার্টিফিকেট, ক্রেস্ট ও বিভিন্ন উপহারসামগ্রী তুলে দেন দেশটিতে নিযুক্ত বাংলাদেশের রাষ্ট্রদূত আবিদা ইসলাম।নবীন শিক্ষার্থী ও ডিগ্রিপ্রাপ্তদের উদ্দেশ্যে শুভেচ্ছা বক্তব্যে আবিদা ইসলাম উৎসবে যোগদানকারী সকলকে দূতাবাস পরিবারের পক্ষ থেকে আন্তরিক শুভেচ্ছা ও ধন্যবাদ জানানোর পাশাপাশি বিএসএকের সকল কার্যক্রমের প্রশংসা করেন। বাংলাদেশ অধিকসংখ্যক মেধাবী শিক্ষার্থীদের কোরিয়ায় অধ্যয়নের সুযোগ বৃদ্ধির উদ্যোগ নিতে বিএসএকের সদস্যদের বিশেষভাবে অনুরোধ করেন। আর এই কাজে বিভিন্ন বিশ্ববিদ্যালয়ের নামকরা অধ্যাপক ও গবেষণা প্রতিষ্ঠানগুলোর সঙ্গে প্রয়োজনে দূতাবাসের সহযোগিতায় মতবিনিময়ের ওপর গুরুত্ব আরোপ করেন। পাশাপাশি তিনি কোরিয়াতে বাংলাদেশকে ইতিবাচকভাবে তুলে ধরার জন্য বিএসএকে সদস্যদের ব্র্যান্ড অ্যাম্বাসেডর হিসেবে কাজ করতে বলেন। এ কাজে বাংলাদেশের মেয়ে শিক্ষার্থীদের অংশগ্রহণ বৃদ্ধির ওপরও তিনি গুরুত্ব আরোপ করেন।অন্যান্যের মধ্যে শুভেচ্ছা বক্তব্য দেন বাংলাদেশ দূতাবাসের প্রথম সচিব (শ্রম) মুকিমা বেগম, হেড অব চ্যান্সারি রুহুল আমিন, বিসিএকের সভাপতি মুহম্মদ হাবিল উদ্দিন, সাধারণ সম্পাদক ও বাংলা টেলিগ্রাফ পত্রিকার সম্পাদক সারোয়ার কামাল, প্রাক্তন সভাপতি ও প্রাইম ট্রাভেলের সিইও আবু বকর সিদ্দিক রানা, প্রাক্তন সাধারণ সম্পাদক ও টাইকন সিস্টেম লিমিটেডের সিইও এমএন ইসলাম, কালচারাল অ্যাসোসিয়েশন ইন কোরিয়ার (বিএসিএকে) সভাপাতি মাহবুব লি, আয়োজক সংগঠনের অন্যতম সদস্য মুহম্মদ শামীমুল ইসলাম, সুমাইয়া ট্রেড ইন্টারন্যাশনালের সিইও রিপা আর জাহান, নবীনদের মধ্যে থেকে উলসান বিশ্ববিদ্যালয়ের পিএইচডি শিক্ষার্থী নাসিম আল ইসলাম, ডিগ্রিপ্রাপ্তদের মধ্যে থেকে হালিম বিশ্ববিদ্যালয়ের খাদিজা হাবিবা, বিদায়ী ইসি মেম্বার ড. মুহম্মদ আশিকুর রহমান ও পোস্ট ডক্টরাল ফেলো ড. মামুনুল হক মামুন প্রমুখ। বিএসএকের নির্বাহী সদস্য মুহম্মদ মনিরুজ্জামান অনুষ্ঠানে অংশগ্রহণকারী সকলকে ধন্যবাদ জানিয়ে প্রথম পর্বের সমাপ্তি ঘোষণা করেন।এরপর সবাই মিলে রাতে দেশীয় খাবারের স্বাদ গ্রহণের পর শুরু হয় মনোজ্ঞ সাংস্কৃতিক অনুষ্ঠান। বিএসএকের কালচারাল উইং ঢাকঢোলের প্রযোজনা এবং ড. আশরাফ হোসেন রাসেল ও নিশো সুস্মিতা দাসের যৌথ পরিচালনায় প্রদর্শিত হয় টেলিফিল্ম ‘কুসুম কুসুম প্রেম’। এতে অভিনয় করেন মহিউদ্দীন সৌরভ, ফারজানা প্রমা ও অ্যাপোলো শেখ প্রমুখ। নেপথ্য কণ্ঠ দেন আবৃত্তিকার শামীম আহমেদ। এ ছাড়া সংগীত পরিবেশন করেন সিমি তাসনিম আলম, আবু জাফর আল মনসুর, আঁখি বিশ্বাস, সাবরিনা হোসেন, বিনা মজুমদার, আখেরুল ইসলাম রাজু, নাসিম আল ইসলাম স্বপ্নিল ও সৌমিক আজম। নৃত্য পরিবেশনে ছিলেন তাসমিয়া খন্দকার, নিশো সুস্মিতা, তানিশা সুলতানা, রেহনুমা স্বচ্ছ, রুপা সুলতানা ও প্যারোডি গ্রুপ ইনহা বস্তিবাসী। সঙ্গে বিশেষ আকর্ষণ ছিল জি এম রব্বানীর চোখধাঁধানো জাদু ও হাসানুল বান্নার দম ফাটানো হাসির কৌতুক।সাংস্কৃতিক অনুষ্ঠান শেষে শুরু হয় উন্মুক্ত পরিবেশে বারবিকিউ পার্টি ও দলভিত্তিক আড্ডা। চলে ভোর পর্যন্ত।দ্বিতীয় দিন ছিল বাসে চড়ে সকচোর বিখ্যাত সরাক পাহাড়সহ ঐতিহাসিক স্থাপনাসমূহ ঘুরে দেখা। বাংলাদেশি শিক্ষার্থী অধ্যুষিত খিয়ংদুং ইউনিভার্সিটি ক্যাম্পাসে দুপুরের খাবারের পর বিশেষ প্রীতি ফুটবল ম্যাচে অংশ নেন বিএসএকের স্পোর্টস টিমের সদস্যরা। সবশেষে নীলাভ সমুদ্রের নোনা জলে গোসল আর সাঁতার কাটা শেষে সমাপ্তি ঘটে দুই দিনব্যাপী এই বিশেষ উৎসবের।পুরো আয়োজনটা ছিল সুদীর্ঘ পরিকল্পনাভিত্তিক। ফলে অংশগ্রহণকারী সবাই ছিলেন খুবই উচ্ছ্বসিত। যেমনটি বলছিলেন বিএসএকের প্রাক্তন নির্বাহী সদস্য ও কোরিয়ান ইনস্টিটিউট অব অ্যানিমেল সায়েন্সের পোস্ট ডক্টরাল ফেলো ড. আতিকুর রহমান। তিনি বলেন, আসলে বিএসএকের মিলনমেলার জন্য আমরা দীর্ঘ ছয় মাস অপেক্ষা করি। প্রতি ছয় মাস পর পর এই দূর প্রবাসে দেশীয় সংস্কৃতি ও খাবারের স্বাদে অন্য রকম কিছু ভালো লাগার মুহূর্ত পার করি আমরা। সত্যি বলতে বিএসএকে হচ্ছে আমাদের এক্সটেনডেড ফ্যামিলি।কোরিয়াতে পড়তে আসা বাংলাদেশি শিক্ষার্থীদের মাঝে পারস্পরিক সহযোগিতা বৃদ্ধি, বিদেশের মাটিতে বাংলাদেশকে ইতিবাচকভাবে তুলে ধরা এবং সর্বোপরি বাংলাদেশি শিক্ষার্থীদের মধ্যে সামাজিক নেতৃত্ব বিকাশের উদ্দেশ্যেই ২০১১ সালে এই সংগঠনটি প্রতিষ্ঠা করা হয়। কোরিয়ায় উচ্চশিক্ষা সংক্রান্ত যেকোনো তথ্যের জন্য যে কেউ ভিজিট করতে পারেন নিচে দেওয়া বিএসএকের ফেসবুক পেজটি।<https://m.facebook.com/Hi.BSAK>এখানে প্রশ্ন করলে অল্প সময়ের মধ্যেই কোরিয়ার বিভিন্ন বিশ্ববিদ্যালয় ও গবেষণা প্রতিষ্ঠানগুলোতে ভর্তি ও স্কলারশিপ সংক্রান্ত প্রয়োজনীয় তথ্য সহকারে উত্তর দিয়ে থাকেন বিএসএকের বর্তমান ও সাবেক সদস্যরা।প্রতিষ্ঠার পর থেকেই প্রতি বছর বিশ্ববিদ্যালয়ের ছুটির দিনগুলোতে শীত ও গ্রীষ্মকালীন দুটি পুনর্মিলনীর আয়োজন করে সংগঠনটি। এতে যোগ দেন কোরিয়ার বিভিন্ন বিশ্ববিদ্যালয় ও গবেষণা ইনস্টিটিউটের বর্তমান ও সাবেক শিক্ষার্থী ও গবেষকেরা। প্রতিবারই আমন্ত্রিত হয়ে আসেন দেশটিতে নিযুক্ত বাংলাদেশের রাষ্ট্রদূত, দূতাবাসের কর্মকর্তা ও প্রবাসী বিভিন্ন শ্রেণি পেশার নেতারা। ...মুহম্মদ আফজাল হোসাইন: নির্বাহী সদস্য, বাংলাদেশি স্টুডেন্টস অ্যাসোসিয়েশন ইন কোরিয়া ও পিএইচডি গবেষক, চনবুক ন্যাশনাল ইউনিভার্সিটি, দক্ষিণ কোরিয়া।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সাতক্ষীরায় জ্বালানি পণ্যবাহী ট্যাংকারের ধাক্কায় একজন মোটরসাইকেলচালক মারা গেছেন। আজ বুধবার সকাল পৌনে ১০টার দিকে সাতক্ষীরা শহরের পলাশপোলের সংগ্রাম মেডিকেলের সামনে এ দুর্ঘটনা ঘটে।নিহত ব্যক্তির নাম মোশারফ হোসেন (৪০)। তিনি সাতক্ষীরার শ্যামনগর উপজেলার নোওয়াবাকী গ্রামের শেখ আবু ইউসুফের ছেলে। তিব্বত কোম্পানির জ্যেষ্ঠ রিপ্রেজেনটেটিভ ছিলেন তিনি।প্রত্যক্ষদর্শী সেলিনা আক্তারের তথ্যমতে, মোশারফ হোসেন পেশাগত কাজে আজ সকাল পৌনে ১০টার দিকে মোটরসাইকেলে করে সদর হাসপাতালের দিকে যাচ্ছিলেন। এ সময় তিনি সংগ্রাম মেডিকেলের সামনে পৌঁছালে মজুমদার ফিলিং স্টেশনের একটি তেলবাহী ট্যাংকার তাঁর মোটরসাইকেলের পেছন দিকে ধাক্কা মারে। এতে তিনি রাস্তার ওপর পড়ে গেলে ওই ট্যাংকারের চাকায় পিষ্ট হয়ে তিনি ঘটনাস্থলেই মারা যান।সাতক্ষীরা সদর থানার ভারপ্রাপ্ত কর্মকর্তা (ওসি) মোস্তাফিজুর রহমান জানান, লাশ উদ্ধার করে ময়নাতদন্তের জন্য সাতক্ষীরা সদর হাসপাতালের মর্গে পাঠানো হয়েছে। তবে ঘাতক ট্যাংকারটি জব্দ করা যায়নি।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "টিভি আর সিনেমা-দুই পর্দাতেই ‘চার্লিস অ্যাঞ্জেলস’দের পাওয়া গেছে আকর্ষণীয় রূপ আর সাজে। সে অনেক বছর হয়ে গেল তাঁদের আর কোনো খোঁজখবর নেই। অবশেষে জানা গেল, তাঁরা ফিরছেন সিনেমায়। নতুন করে আসছে চার্লিস অ্যাঞ্জেলস। এবার দুর্ধর্ষ এই তিন সুন্দরীর ভূমিকায় অভিনয় করবেন ক্রিস্টেন স্টুয়ার্ট, নওমি স্কট ও এলা বালিন্সকা। ছবিটি পরিচালনা করবেন আরেক মেধাবী অভিনেত্রী ও পরিচালক এলিজাবেথ ব্যাংকস।এর আগে চার্লিস অ্যাঞ্জেলস ছবিতে অভিনয় করে দারুণ জনপ্রিয়তা পেয়েছিলেন ড্রিউ ব্যারিমোর, ক্যামেরন ডিয়াজ ও লুসি লিউ। সেটা ২০০০ সালের কথা। এখন তিন সুন্দরীর ওপরই পড়েছে বয়সের ছাপ। তাই তাঁদের স্থান দখল করেছেন এ সময়ের তারকারা। জানা গেছে, এরই মধ্যে শেষ হয়েছে চিত্রনাট্য লেখার কাজ। চিত্রনাট্য লিখছেন পরিচালক এলিজাবেথ ব্যাংকস নিজে, সঙ্গে আছেন জয় বসু। ছবির পরিচালক হিসেবে যুক্ত হয়ে এলিজাবেথ বলেন, ‘নারী চরিত্রকেও ক্ষমতা ও শক্তির উৎস হিসেবে দেখানো যেতে পারে, এটা সত্তরের দশকে চার্লিস অ্যাঞ্জেলস টিভি সিরিজ দেখে শিখেছিলাম। আমি খুব রোমাঞ্চিত নতুন চার্লিস অ্যাঞ্জেলস-এর সঙ্গে যুক্ত হতে পেরে। ক্রিস্টেন, নওমি ও এলার সঙ্গে কাজ করার জন্য অধীর হয়ে আছি।’১৯৭৬ থেকে ১৯৮১ সাল পর্যন্ত চার্লিস অ্যাঞ্জেলস ছিল টেলিভিশনের জনপ্রিয়তম সিরিজ। ২০০০ সালে এটি বড় পর্দায় উঠে আসে। ২০১১ সালে আবারও টেলিভিশনে চার্লিস অ্যাঞ্জেলস আসার কথা শোনা যায়। কিন্তু খুব একটা সুবিধা করতে পারেনি। এবারের ছবিটি ২০১৯ সালের সেপ্টেম্বর মাসে মুক্তি পেতে পারে বলে ঘোষণা এসেছে নির্মাতা ও প্রযোজকদের কাছ থেকে। হাফিংটন পোস্ট ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": " নিরাপদ সড়কের দাবিতে ঢাকার মতো চট্টগ্রামেও সড়কে নেমে বিক্ষোভ করেছে শিক্ষার্থীরা। আজ বুধবার সকালে প্ল্যাকার্ড হাতে নিয়ে মিছিল ও সমাবেশ করে বিক্ষুব্ধ শিক্ষার্থীরা।সকাল সাড়ে ১০টায় কাজীর দেউড়ি মোড় থেকে মিছিল নিয়ে জামালখান হয়ে চট্টগ্রাম প্রেসক্লাবের সামনে জড়ো হন শিক্ষার্থীরা। এ সময় প্রেসক্লাবের সামনে রাস্তার মাঝে জড়ো হলে দুই পাশে যানজট তৈরি হয়। পরে পুলিশের অনুরোধে শিক্ষার্থীরা সড়কের একপাশে অবস্থান নিয়ে বিক্ষোভ করে। এ সময় তারা নৌমন্ত্রী শাজাহান খানের বিরুদ্ধে নানা স্লোগান দেয়।শিক্ষার্থীদের হাতে থাকা প্ল্যাকার্ডে লেখা ছিল ‘আর কত রক্ত ঝরবে’, ‘পড়তে এসেছি, মরতে নয়’, ‘উই ওয়ান্ট জাস্টিস’, ‘যদি তুমি ভয় পাও তবে তুমি শেষ, যদি তুমি রুখে দাঁড়াও তবে তুমি বাংলাদেশ’, ‘আমার ভাই কবরে, খুনি কেন বাইরে’ ইত্যাদি। মিছিল-সমাবেশ থেকে রাজধানী ঢাকার বাসচাপায় দুই শিক্ষার্থী নিহত হওয়ার প্রতিবাদ জানান।কলেজের পোশাকে এই বিক্ষোভে যোগ দেওয়া শিক্ষার্থীরা নগরের বিভিন্ন শিক্ষাপ্রতিষ্ঠানের। এর মধ্যে বিএএফ শাহীন স্কুল অ্যান্ড কলেজ, দেওয়ানহাট সিটি করপোরেশন কলেজ, বেপজা কলেজ, হাজী মুহাম্মদ মহসীন কলেজ ও সরকারি সিটি কলেজের শিক্ষার্থীরা ছিল।কর্মসূচি চলার সময় বিএএফ শাহীন স্কুল অ্যান্ড কলেজের একজন শিক্ষার্থী নাম প্রকাশ না করে প্রথম আলোকে বলে, ঢাকায় বাসচাপায় দুই শিক্ষার্থী হত্যার ঘটনার প্রতিবাদে তারা এই কর্মসূচি পালন করছে। কলেজ ছুটির পরই তারা কর্মসূচিতে যোগ দিয়েছে। আর কোনো হত্যা নয়, নিরাপদ সড়ক চাই—এই স্লোগানে তারা কর্মসূচি পালন করছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "১২৫ কোটি মানুষের দেশ ভারতে এখন সাংসদ ও বিধায়ক রয়েছেন ৪ হাজার ৮৫৬ জন। এই জনপ্রতিনিধিদের মধ্যে অন্তত ১ হাজার ৪২ জনের বিরুদ্ধে রয়েছে ফৌজদারি অপরাধের মামলা। শতকরা হিসেবে এই সংখ্যা ২১ শতাংশের বেশি। শীর্ষে রয়েছেন বিজেপির জনপ্রতিনিধিরা। \nভারতের অ্যাসোসিয়েশন অব ডেমোক্রেটিক রিফর্মস (এডিআর) এবং ভারতের ন্যাশনাল ইলেকশন ওয়াচের এক সমীক্ষায় উঠে এসেছে এই তথ্য। ভারতের নির্বাচন কমিশনে নির্বাচনের আগে জনপ্রতিনিধিদের মনোনয়নপত্রের সঙ্গে দেওয়া হলফনামা পর্যালোচনা করে তৈরি করা হয়েছে এই সমীক্ষা প্রতিবেদন।\n\nভারতের দুই কক্ষবিশিষ্ট পার্লামেন্টে লোকসভা এবং রাজ্যসভার সদস্য ৭৭০ জন। আর ভারতের ৩৬টি রাজ্য ও কেন্দ্রশাসিত অঞ্চলের বিধানসভায় বিধায়ক রয়েছেন ৪ হাজার ৮৬ জন। সব মিলিয়ে সাংসদ ও বিধায়কদের সংখ্যা এখন ৪ হাজার ৮৫৬ জন।\n\nএডিআর ও ভারতের ন্যাশনাল ইলেকশন ওয়াচের সমীক্ষায় উঠে আসা এসব তথ্য দিয়ে আজ স্থানীয় বিভিন্ন সংবাদমাধ্যম প্রতিবেদন প্রকাশ করে। এসব খবরে জানানো হয়, এই জনপ্রতিনিধিদের মধ্যে ৬৪ জনের বিরুদ্ধে অপহরণের মামলা রয়েছে। শীর্ষে রয়েছেন উত্তর প্রদেশ ও বিহারের জনপ্রতিনিধিরা। এই দুই রাজ্যে নয়জন করে জনপ্রতিনিধির বিরুদ্ধে ঝুলছে এই অপহরণের মামলা। দ্বিতীয় স্থানে রয়েছে মহারাষ্ট্র। এখানের আটজন প্রতিনিধির বিরুদ্ধে ঝুলছে এই মামলা।\nসমীক্ষায় বলা হয়, এই ৬৪ জন সাংসদ-বিধায়কদের মধ্যে বিজেপির রয়েছেন ১৬ জন জনপ্রতিনিধি, কংগ্রেসের ৬ জন, লালু প্রসাদের আরজেডির ৬ জন এবং জাতীয়তাবাদী কংগ্রেস পার্টির (এনসিপি) ৫ জন রয়েছেন।এর আগে প্রকাশিত আরেকটি সমীক্ষা প্রতিবেদনে বলা হয়েছিল, নারী নির্যাতন ও ধর্ষণের অভিযোগ রয়েছে—এমন জনপ্রতিনিধিদের সংখ্যা ৪৮।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "হজ পালনে সহায়তা করতে ‘হজ গাইড’ নামের একটি মোবাইল অ্যাপস তৈরি করেছে ধর্ম মন্ত্রণালয়। বিজনেস অটোমেশন লিমিটেড নামের একটি প্রতিষ্ঠান মন্ত্রণালয়ের পক্ষে হজযাত্রীদের জন্য এ অ্যাপ তৈরি করে। প্লে স্টোরে এ অ্যাপ পাওয়া যাবে। এর মাধ্যমে হজযাত্রীরা খুব সহজেই মক্কা-মদিনায় চলাফেরার দিকনির্দেশনা পাবেন। \nহজযাত্রীরা নতুন হওয়ায় পথ হারিয়ে ফেলার ভয়ে থাকেন। হজ ব্যবস্থাপনায় তথ্যপ্রযুক্তিকে ব্যবহার করে হজ গাইড অ্যাপ তৈরি করেছে প্রতিষ্ঠানটি। আইফোন বা অ্যান্ড্রয়েড ফোন ও সৌদি আরবের ইন্টারনেটসহ সিম থাকলেই এ সুবিধা পাওয়া যাবে। এতে সৌদি আরবে এসে হারিয়ে গেলে কী করবেন, এর নির্দেশনা আছে। এ ছাড়া এজেন্সির মালিক বা প্রতিনিধির নাম ও মোবাইল নম্বর, বাংলাদেশ হজ কার্যালয় (মক্কা, মদিনা) ঠিকানা ও ফোন নম্বর আছে।\n\nযেকোনো অ্যান্ড্রয়েড মুঠোফোনে হজ গাইড অ্যাপ ব্যবহার করা যাবে। অ্যাপল আইটিউন, গুগল প্লে স্টোর থেকে অথবা হজের ওয়েবসাইট www.hajj.gov.bd থেকে ‘হজ গাইড’ ডাউনলোড করে ব্যবহার করা যায়। এটি ইনস্টল হলে সেটিংস থেকে হজযাত্রী তাঁর ১০ সংখ্যার ট্র্যাকিং নম্বর দিয়ে নিবন্ধন করতে পারবেন। এতে হজযাত্রীর প্রোফাইল, যোগাযোগ, হজ সংবাদ, প্রয়োজনীয় তথ্য, স্বাস্থ্যকেন্দ্র অনুসন্ধান, দিকনির্দেশনা (তাঁবুর অবস্থান, হোটেল, অফিস, হাসপাতাল), আবহাওয়া, হজের করণীয়, কোরআন শরিফ, ঐতিহাসিক স্থান, স্থানীয় সময় ও নামাজের সময় মেন্যু রয়েছে। দিকনির্দেশনা মেন্যুতে পছন্দের স্থানে গেলে মক্কার বাসা ম্যাপের মাধ্যমে দেখা যাবে। মিনার মক্তব ও তাঁবু নম্বর একই সঙ্গে ম্যাপে অবস্থান দেখতে পাবেন।\n\nধরা যাক, আপনার মক্কার আবাসস্থলের শুরুর স্থান নির্বাচন করলেন। যেতে চান কাবা শরিফে। সেই নির্দেশনাও দিলেন। এরপর গুগল ম্যাপ গাড়িতে অথবা হাঁটার রাস্তার নির্দেশনা দেবে। হারিয়ে গেলে এই নির্দেশনা ধরে গন্তব্যে পৌঁছাতে পারবেন। একইভাবে মদিনা, মিনা, আরাফাত, মুজদালিফার অবস্থানকে সেভ করে নিলে নির্দেশনা পাওয়া যাবে। এ ছাড়া অন্য যেকোনো জায়গায় যেতেও এটি ব্যবহার করা যায়।\n\nহাজির তথ্য মেন্যুতে পাওয়া যাবে নাম, ঠিকানা, ছবি, পিলগ্রিম আইডি, গাইড, ফোন, জাতীয় পরিচয়পত্র নম্বর, মোবাইল, প্রাক্‌-নিবন্ধন সনদ, নিবন্ধন সনদ। নিজের বাসা একবার নির্ধারণ করে দিলে তা সেভ করা থাকে এই সফটওয়্যারে। কোরআন শরিফের সব সুরা আরবি, বাংলা, ইংরেজি ভাষায় পাবেন। চাইলে ডাউনলোডও করা যায়। হজ সংবাদে পাবেন গণমাধ্যমে প্রকাশিত খবর ও বিভিন্ন সংবাদ।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "পুলিশি তৎপরতায় দুপুর সোয়া দুইটার দিকে ঢাকা-চট্টগ্রামে গাড়ি চলাচল শুরু হয়েছে। আজ বুধবার সকাল সাড়ে আটটা থেকে সিদ্ধিরগঞ্জের সাইনবোর্ড এলাকায় পরিবহনশ্রমিকেরা মহাসড়ক অবরোধ করেন। যানবাহন ভাঙচুরের প্রতিবাদ ও নিরাপত্তার দাবিতে নারায়ণগঞ্জে ঢাকা-চট্টগ্রাম মহাসড়ক অবরোধ করেন তাঁরা। পুলিশ সূত্র জানায়, অবরোধ সরিয়ে গাড়ি চলাচল শুরু হয়েছে।ঢাকা-চট্টগ্রাম মহাসড়কসহ আশপাশের জেলা শহরগুলোয় তীব্র যানজট এখনো রয়েছে।প্রত্যক্ষদর্শী ব্যক্তিরা বলেন, যানবাহন চলাচল বন্ধ থাকায় দুর্ভোগে পড়েন বিভিন্ন গন্তব্যের যাত্রীরা। সড়ক অবরোধ ছাড়াও বেলা সাড়ে ১১টার দিকে পরিবহনশ্রমিকেরা সিদ্ধিরগঞ্জের মৌচাক এলাকায় বিভিন্ন স্কুল-কলেজগামী শিক্ষার্থীদের ওপর হামলা চালান। শিক্ষার্থীদের মারধর করতে দেখা গেছে তাঁদের।প্রত্যক্ষদর্শী ও পুলিশ জানায়, সকাল আটটার দিকে পরিবহনশ্রমিকেরা যানবাহন ভাঙচুর ও নিরাপত্তাদের দাবিতে সিদ্ধিরগঞ্জের সাইনবোর্ড এলাকায় ঢাকা-চট্টগ্রাম মহাসড়কে অবস্থান নেন। এ সময় তাঁরা বিক্ষোভ মিছিল নিয়ে মহাসড়ক অবরোধ করেন। মহাসড়কের দুপাশে (ঢাকা ও চট্টগ্রামগামী) যানবাহন চলাচল বন্ধ করে দেন। গণপরিবহন ঢাকায় ঢুকতে ও ঢাকা থেকে বের হতে বাধা দেন। দেশের গুরুত্বপূর্ণ মহাসড়কে যানবাহন চলাচল বন্ধ হয়ে যায়। তীব্র যানজটের সৃষ্টি হয়।জেলার অতিরিক্ত পুলিশ সুপার মনিরুল ইসলাম জানান, সকাল থেকে বাস পরিবহনশ্রমিকেরা তাঁদের নিরাপত্তার দাবিতে সড়ক অবরোধ করেন।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "রাজধানীতে বাসচাপায় দুই শিক্ষার্থীর মৃত্যুর ঘটনার প্রতিবাদে রাজপথে নেমে আসা শিক্ষার্থীদের ওপর পুলিশকে কোনো ধরনের শক্তি প্রয়োগ না করার নির্দেশ দিয়েছেন ঢাকা মহানগর পুলিশের (ডিএমপি) কমিশনার মো. আছাদুজ্জামান মিয়া। জনদুর্ভোগের বিষয়টি তুলে ধরে শিক্ষার্থীদের বুঝিয়ে-শুনিয়ে পরিস্থিতি নিয়ন্ত্রণ করতে বলেছেন তিনি। এ লক্ষ্যে পুলিশের প্রতি নির্দেশনা দিয়েছেন তিনি। \nডিএমপির দায়িত্বশীল সূত্রে জানা গেছে এ তথ্য। ডিএমপি কমিশনার পুলিশকেও সাবধানে থাকতে বলেছেন। খালি গাড়ি নিয়ে রাস্তায় ঘোরাফেরা করতে নিষেধ করেছেন।\n\nগত রোববার রাজধানীর কুর্মিটোলা জেনারেল হাসপাতালের সামনে বিমানবন্দর সড়কে জাবালে নূর পরিবহনের একটি বাসচাপায় শহীদ রমিজউদ্দীন ক্যান্টনমেন্ট কলেজের দুই শিক্ষার্থী নিহত হওয়ার ঘটনায় প্রতিবাদ বিক্ষোভে ফেটে পড়ে শিক্ষার্থীরা। দুদিন ধরে তারা রাজধানীর বিভিন্ন সড়কে অবস্থান নিয়েছে।\n\nডিএমপির একাধিক সূত্রে জানা গেছে, উদ্ভূত পরিস্থিতি নিয়ে পুলিশ কর্মকর্তাদের সঙ্গে আজ বুধবার দুপুরে বৈঠক করেন কমিশনার। ওই সময় তিনি দুর্ঘটনাটিকে ‘দুঃখজনক’ এবং পরবর্তী পরিস্থিতিকে ‘নৈরাজ্য’ বলে উল্লেখ করেন। ঘটনা মোকাবিলায় পুলিশকে ধৈর্য ধরতে বলেছেন তিনি। পুলিশের সব বিভাগকে যৌথভাবে মাঠে একসঙ্গে কাজ করে পরিস্থিতি নিয়ন্ত্রণে আনার চেষ্টা করতে বলেছেন। শক্তি প্রয়োগ না করে জনদুর্ভোগ কোন পর্যায়ে পৌছেছে, শিক্ষার্থীদের তা বুঝিয়ে পরিস্থিতি সামলানোর চেষ্টা করতে বলেছেন তিনি।\n এ ছাড়া পুলিশকে সাবধানে থাকার পরামর্শ দিয়েছেন ডিএমপি কমিশনার। খালি গাড়ি নিয়ে ঘোরাফেরা করতে নিষেধ করেছেন। মালপত্র বা খাবার বহনকারী পুলিশের গাড়িকে পাহারা দিয়ে নিয়ে যেতে বলেছেন।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "দক্ষিণ আফ্রিকা ক্ষতিপূরণ না দিয়ে জমি অধিগ্রহণ চালু করতে সংবিধান সংশোধন করতে যাচ্ছে। দেশটির প্রেসিডেন্ট সিরিল রামাফোসা এ কথা বলেছেন।রেকর্ডকৃত এক ভাষণে রামাফোসা বলেন, শাসক দল এএনসি প্রস্তাবের পক্ষে ‘একটি সংবিধান সংশোধনী চূড়ান্ত করবে।’সিরিল রামাফোসা বলেন, দেশের অর্থনীতির জন্য সংস্কারটি ‘অত্যন্ত গুরুত্বপূর্ণ।’দক্ষিণ আফ্রিকায় জমি সংস্কারে ধীরগতির জন্য সাম্প্রতিক মাসগুলোয় জনমনে ক্ষোভ বেড়েছে। \nদেশের শ্বেতাঙ্গ সংখ্যালঘুদের হাতে বেশি মাত্রায় জমি রয়েছে বলে বিশ্বাস করা হয়। অল্প কয়েক হাজার শ্বেতাঙ্গ বাণিজ্যিক কৃষক বেশির ভাগ উর্বর জমির মালিক।তবে সমালোচকেরা আশঙ্কা করছেন, এর ফলে প্রতিবেশী জিম্বাবুয়ের মতো এখানেও জমি দখলের ঘটনা ঘটতে পারে।\n\nভিডিওতে রামাফোসা বলেন, সংবিধানের ‘যথাযথ পাঠ জনস্বার্থে’ ক্ষতিপূরণ না দিয়েই জমি অধিগ্রহণের অনুমোদন দেয়।\n\nএএনসি সংশোধনের জন্য ‘সংসদীয় প্রক্রিয়া’ ব্যবহার করবে।দক্ষিণ আফ্রিকা ২০১৬ সালে অধিগ্রহণকে বৈধতা দিয়ে আইন পাস করে।রামাফোসা বলেন, এটি ‘সুস্পষ্ট হয়েছে’ যে জনগণ বিষয়টি সম্পর্কে সংবিধানের ‘পরিষ্কার ব্যাখ্যা’ চায়।বর্ণবৈষম্য অবসানের পর থেকে আনুমানিক ১০ শতাংশ জমি শ্বেতাঙ্গ মালিকানা থেকে কৃষ্ণাঙ্গ মালিকানায় হস্তান্তর করা হয়েছে। সংখ্যাটি এএনসি লক্ষ্যমাত্রার এক-তৃতীয়াংশ।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "durporobash",
        "article": "অস্ট্রেলিয়ার কুইন্সল্যান্ড রাজ্যে বসবাসরত বাংলাদেশের বিভিন্ন ক্যাডেট কলেজের প্রাক্তন ক্যাডেটদের জন্য গত শনিবার (২৮শ জুলাই) ছিল একটি বিশেষ দিন। মনে রাখার মতো একটি দিন। রৌদ্রোজ্জ্বল এই দিন হয়ে গেল ব্রিসবেন ও গোল্ড কোস্টে বসবাসকারী প্রাক্তন ক্যাডেটদের প্রথম পুনর্মিলনী। সোশ্যাল মিডিয়ার কল্যাণে ব্রিসবেনের বাঙালি কমিউনটিতে এই দিনটি ছিল ক্যাডেটদের পুনর্মিলনীর আলোচনা। প্যাসিফিক মহাসাগরের পাড়ে ব্রিসবেনের পূর্ব পাশে ওয়েলিংটন পয়েন্টের মনোমুগ্ধকর পরিবেশে ছিল পুনর্মিলনীর এই ভেন্যু। ওপরে নীল আকাশ, নিচে এক পাশে পাহাড় আর অন্য পাশে বিশাল প্রশান্ত মহাসাগরের পাশে অনুষ্ঠিত হয় ক্যাডেটদের পুনর্মিলনী। পূর্বনির্ধারিত স্থানে পূর্বনির্ধারিত সময়েই আসতে শুরু করেন বিভিন্ন কলেজের প্রাক্তন ক্যাডেটরা পরিবারসহ। আগত প্রাক্তন ক্যাডেটরা একে একে প্রতিনিধিত্ব করেন প্রায় সকল ক্যাডেট কলেজগুলোকে। শুধু একেবারে নতুন দুটি গার্লস ক্যাডেট কলেজ ছাড়া।প্রথম এই পুনর্মিলনীতে প্রায় ৭০ জনের উপস্থিতি অনুষ্ঠানটিকে করে আকর্ষণীয় ও সাফল্যমণ্ডিত। দিনভর বিভিন্ন আয়োজনের মধ্যে কলেজের স্মৃতিচারণ তো ছিলই, ছিল ম্যারাথন আড্ডা। ভলিবল খেলার আয়োজনটা যেন উপস্থিত সকল ক্যাডেটদের নিয়ে গিয়েছিল সেই কলেজে থাকা দিনগুলোতে। সকাল ৯টা থেকে দুপুর আড়াইটা পর্যন্ত অনুষ্ঠানসূচি দেওয়া থাকলেও অনুষ্ঠানটি শেষ হয় বিকেল সাড়ে ৪টারও পরে।পুনর্মিলনীর অন্যতম আকর্ষণ ছিলেন ১৯৭০ সালে পাস আউট করা, যিনি ১৯৭৪ সাল থেকে ব্রিসবেনে বসবাস করছেন, মির্জাপুর ক্যাডেট কলেজের দ্বিতীয় ব্যাচের ক্যাডেট রুহুল আমিন ভাই।কেক কেটে আর মিষ্টি মুখ করে শুভ সূচনা করা হয় এক্স-ক্যাডেট ইন কুইন্সল্যান্ডের। সব প্রাক্তন ক্যাডেট একসঙ্গে জোট বেঁধে ছিলেন সময়ের কাঁটাকে ধরে রাখতে, কিন্তু তাই কী হয়। সময় শেষ হয়ে যায়। সূর্য পশ্চিম দিকে হেলে পড়ছে, মন যেতে চায় না, তবুও যেতে হবে-কষ্ট হলেও বিদায় বলতে হয়। ভবিষ্যতে আবারও দেখা হবে, আরও বড় পরিসরে, অন্য কোনো খানে আরও জমকালো অনুষ্ঠানের মাধ্যমে। এই আশা রেখে, সকলকে একই ফ্রেমে বন্দী করে অনুষ্ঠানের সমাপ্তি টানা হয়।\n...সাব্বির আহমেদ: ব্রিসবেন, কুইন্সল্যান্ড, অস্ট্রেলিয়া।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "স্বামী নূর ইসলাম দিনমজুর ছিলেন। চারটি সন্তান রেখে মারা গেছেন সেই কবে। থাকার ঘর নেই, একচিলতে জমি নেই, হাতে টাকা নেই। তবে মনোয়ারা বেগম দমে যাননি। ছেলে দুটিকে নোয়াখালীর হাতিয়া থেকে ঢাকায় এক আত্মীয়ের বাসায় রেখে লেখাপড়া শেখাচ্ছিলেন। এই মায়ের একটি ছেলে শহীদ রমিজ উদ্দিন কলেজের ছাত্র আবদুল করিম রাজীব। মৃত রাজীব ফিরে গেছে তার মায়ের কাছে। \nরোববার রাজীব দুর্ঘটনায় নিহত হওয়ার পরপরই কলেজ কর্তৃপক্ষ পরিবারের সঙ্গে যোগাযোগ করেছিল; প্রথমে ঢাকায় তার খালাতো ভাইদের সঙ্গে, পরে হাতিয়ায়। রাজীবের খালাতো ভাই আবদুর রহমান প্রথম আলোকে বলছিলেন, তখনো তাঁরা জানতেন না রাজীব নেই। তাঁরা আশকোনার বাসা থেকে বেরিয়ে কখনো গাড়িতে, কখনো পায়ে হেঁটে এগোচ্ছিলেন। অবরোধ শুরু হয়ে গেছে ততক্ষণে। কিসের অবরোধ, কেন, কিছুই বুঝতে পারছিলেন না। আর অনবরত কলেজ থেকে দ্রুত পৌঁছাতে তাগাদা দেওয়া হচ্ছিল। কুর্মিটোলা জেনারেল হাসপাতালে যখন পৌঁছালেন, তখন রাজীব আর নেই।\n\nদুই ঈদে আর পরীক্ষা শেষে ছুটিতে রাজীব বাড়ি যেত। এবার সে পৌঁছেছে প্রায় এক মাস আগেই। বরাবরের মতোই মা মনোয়ারা বেগম ছেলের বাড়ি ফেরার অপেক্ষায় ছিলেন। তবে এই অপেক্ষা ছিল দমবন্ধকর।\n\nআবদুর রহমান বলেন, রাত আটটার দিকে মৃতদেহ বরফে মুড়ে লাশবাহী গাড়িতে করে তাঁরা নোয়াখালীর চেয়ারম্যান ঘাটে পৌঁছান। আবার বরফ দিয়ে নৌকায় করে নেওয়া হয় হাতিয়ার চৌমুহনীতে। হাতিয়ায় নানার কবরের পাশে জায়গা হয়েছে রাজীবের।ছেলেকে দাফন করে কাল সন্ধ্যায় মনোয়ারা বেগম রওনা দিয়েছেন হাতিয়া থেকে। যে ঘরে ছেলে থাকত, সে ঘরে এসে ছেলের স্মৃতি খুঁজবেন বলে এত দূর পথ পাড়ি দেওয়া তাঁর।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "opinion",
        "article": "রোববার দুই শিক্ষার্থী নিহত হওয়ার ঘটনা খবরে দেখে খুব বিমর্ষ হয়ে পড়েছিলাম। ভাবতাম, এই বয়সী ছেলেমেয়েরা এখনো বাবা-মায়ের আঙুল ছাড়া আর কিছুই চেনে না। কী দুর্ভাগ্য আমাদের! বাস্তবজ্ঞানশূন্য একটা প্রজন্ম বেড়ে উঠছে, যাদের অভিজ্ঞতা বলে কোনো জিনিস থাকবে না। একলা পথচলার মতো যোগ্যতা থাকবে না, নিজেদের চেনা কোনো পথ, কোনো গন্তব্য থাকবে না। অথচ তখনো কি ভেবেছিলাম মেঘ উঠবে? বৃষ্টি নামবে? তখনো কি ভেবেছিলাম মায়ের হাতের আঙুল অগ্রাহ্য করে বাচ্চা বাচ্চা ছেলেমেয়ে ব্যানার, ফেস্টুন, প্ল্যাকার্ড তুলে নেবে? যে হাতের মুঠোই শক্ত হয়নি, সে হাত প্রতিবাদে মুঠো করতে পারে কখনো ভাবিইনি। রক্ত ঝরছে, নামছে কাঁদানে গ্যাসের শেল, জলকামান। কোনো ভ্রুক্ষেপ নেই কারও। গন্তব্যে পৌঁছাতে হলে পথে নামতেই হবে। কী দৃঢ় সে অঙ্গীকার, কী দৃঢ় সেই কণ্ঠস্বর। আহা, সবেই তো গলার স্বর ভারী হলো এদের। এই তো মুখে দাড়ি-গোঁফের চিহ্ন। এই তো সবে তীক্ষ্ণ গলায় চেঁচাতে শিখেছে মেয়েটা। ভ্রম হয়, ঠিক দেখছি তো? এরাই তো তারা, যারা চুলগুলো ওপরের দিকে সটান করে জেল মাখে, ফাস্ট ফুডের দোকানে গিয়ে মুখ বাঁকিয়ে সেলফি তোলে, বাংলা-ইংরেজি মিশেল করে কথা বলে, সারা দিন কোচিং সেন্টার ও আর্টের ক্লাসে বসে থাকে!ভুল হওয়ার তো কোনো কারণ নেই। এই যে ছাইরঙা মেঘের মতো ইউনিফর্ম, এই যে সমুদ্রসফেন ক্রস-বেল্ট, এই যে জেল দেওয়া চুল, এই যে বিনুনি গাঁথা চুল। চোখে জল আসে। সেন্টার ফর ইনজুরি প্রিভেনশন অ্যান্ড রিসার্চ বাংলাদেশের (সিআইপিআরবি) ‘বাংলাদেশ হেলথ ইনজুরি সার্ভে-২০১৬ (বিএইচআইএস)’ শিরোনামের এক জরিপে উঠে এসেছে, প্রতিবছর বাংলাদেশে সড়ক দুর্ঘটনায় ২৩ হাজার ১৬৬ জন নিহত হয়৷ আর তাতে প্রতিদিন গড়ে নিহত হয় ৬৪ জন৷ শুধু সড়ক দুর্ঘটনায় প্রতিদিন ৬৪ জন নিহত হয়। আমরা গুনি এক দুই তিন, সংখ্যা। কাউকে চিনি না, কারও খোঁজ নিই না। তারা প্রত্যেকেই কারও না কারও স্বজন। কিন্তু আমরা তাদের কেউ নই। নিজের পরিবারের, আত্মীয়-স্বজনদের মধ্যে কেউ না ঝরলে আমরা কোনো দুর্ঘটনায় বিচলিত হই না। আমাদের কোনো দরকার পড়ে না আসলে।এই যে প্রতিদিন এত এত দুর্ঘটনা। দুর্ঘটনা ঘটে গেলে তারপর হাসপাতাল, তারপর মর্গ, তারপর বড়জোর থানা-পুলিশ। একটা রাষ্ট্রযন্ত্র প্রতিদিন এত এত মানুষের রক্তের ওপর পিচ ঢেলে ভাঙা রাস্তা শক্ত করে যাচ্ছে। তার নতুন নতুন রুট পারমিট দিচ্ছে, গাড়ি নামছে, নতুন নতুন দুর্ঘটনা ঘটছে। কেউ সে রক্ত ছুঁয়ে, দেখে বুক টান টান করে রাস্তাটার ওপর এসে দাঁড়াচ্ছে না কেবল। বলছে না, রক্ত না শুকানো পর্যন্ত আমি এখানেই দাঁড়িয়ে থাকব।সবাই যে যার মতো ঘরে ফিরে গেছে, দুবেলা কেঁদে, দুদিন দুঃস্বপ্ন দেখে ভুলে গেছে কী যেন হয়েছিল? কে যেন ছিল? কার যেন থাকার কথা ছিল! কিন্তু এই ছোট ছোট কিশোর-কিশোরী ঠিকই জেনেছে, কোথায় তাদের দাঁড়াতে হবে? কোথায় গিয়ে বাধা দিতে হবে। ইউনিফর্ম পরা স্কুল-কলেজের শিক্ষার্থীরা জোয়ারের মতো সকাল হলে রাস্তায় এসে দাঁড়ায়, সূর্যের তাপে ফুলেফেঁপে ওঠে। রক্ত তেতে ওঠে, স্লোগানে স্লোগানে ভারী হয়ে ওঠে একটা পুরো শহর। গোটা শহরকে সুকান্তের কবিতার মতো মনে হয়।  \n‘তব আঠারোর শুনেছি জয়ধ্বনি, \nএ বয়স বাঁচে দুর্যোগে আর ঝড়ে, \nবিপদের মুখে এ বয়স অগ্রণী\nএ বয়স তবু নতুন কিছু তো করে’কদিন আগেও সুকান্তকে বোকা মনে হতো, ধুর, কী সব লিখে গেছে। এখন ওসবের কোনো অর্থই নেই। কিন্তু সব গতানুগতিক ধারণাকে লোপাট করে দিয়ে আঠারো কি আঠারোর বৃত্তে ঘুরতে থাকা তাজা তাজা প্রাণ জ্বলে উঠছে। প্রশাসনকে বুড়ো আঙুল দেখিয়ে কাঠফাটা রোদে পুড়ে খাঁটি হয়ে উঠছে ওরা।\n \nপুলিশের উচ্চপদস্থরা যখন লাঠিপেটার ফরমান দিয়েছেন, জলকামান এনে রেখেছেন, ওরা তখন হাতে হাত রেখে দাঁড়িয়ে পড়েছে। বড় স্যারের হুকুম তামিল করতে যখন স্কুল-কলেজপড়ুয়া শিক্ষার্থীদের ওপর তাঁরা চড়াও হচ্ছেন, ঠিক তখন প্রিন্সিপাল স্যারের পক্ষ থেকে আসা টিসির ভয় জড়ানো হুমকির মুখে লজেন্স ঢুকিয়ে মার খাচ্ছে, প্রিজন ভ্যানে উঠে বসছে। দেখছি আর ভাবছি, কার মেরুদণ্ড বেশি শক্ত? এই শিক্ষার্থীদের বয়সী সন্তান ঘরে রেখে এসে যারা অন্যের সন্তানের ওপর চড়াও হয়, তারা নাকি অচেনা সহপাঠীদের জীবনকে মূল্যবান মনে করে সর্বোচ্চ ঝুঁকি নিয়ে জোয়ারের মতো গর্জন করতে থাকা শিশু-কিশোরদের?\n \nপ্রশাসন নিজেই বলছেন, এই কোমলমতিরা কিছু না বুঝে রাস্তায় নেমেছে। তো শিক্ষার্থীরা কিছু না বুঝেই যদি এসব করে থাকে, তাহলে কি ধরে নেওয়া যায়, তাদের এই ‘কিছু না বুঝে’র ওপর প্রশাসন বুঝেশুনেই আক্রমণ চালাচ্ছে!\n \nবাবা-মায়েদের পিঠ চাপড়ে দেওয়াটাও একেবারেই অমূলক হবে না বোধ হয়। যে সন্তানকে এক মুহূর্ত চোখের আড়াল হতে দেননি, হঠাৎ একদিন সকালে সে সন্তানকে অনিশ্চিতের মুখে ছেড়ে দেওয়াটাও চাট্টিখানি কথা নয়। এ প্লাস পাওয়ার চেয়েও এই সন্তানদের নিয়ে অপরাপর গর্বের জায়গাটা আরও বেশি প্রশস্ত হলো। ‘মায়ের নির্দেশ, খালি হাতে আমি যেন বাড়ি না ফিরি’ স্লোগান শিমুল তুলোর মতো ভয়ের দিনগুলোতে উড়িয়ে নেয়। বড়দের মুখে মুখে শোনা গল্পগুলো জীবন্ত হয়ে ওঠে, রাস্তায় নামলেই চোখের সামনে সব দৃশ্য চোখে পড়ে যায়।\n \nযে চেতনা বেচে এখন মানুষ ব্যবসা করে, কথায় কথায় যারা জামায়াত-শিবির তকমা বিলি-বণ্টনে ব্যস্ত সময় কাটান, তাঁরা এসবের কীই-বা বোঝেন! ব্যবসা করা আর ধারণ করা, লালন করার মধ্যে বিস্তর ফারাক। বাঙালির ইতিহাস বলে, বাঙালি কখনো মাথা নোয়ায় না। ৫২-র আগে, ৭১-এর আগে বিস্তীর্ণ পটভূমি আছে। পড়ে পড়ে মার খেতে খেতে একদিন সবাই মেরুদণ্ড সোজা করে ঘুরে দাঁড়িয়েছিল। এই শিক্ষার্থীরা সেই ঘটনা মনে করিয়ে দেয়। মনে করিয়ে দেয়, ১৪৪ ধারা জারি উপেক্ষা করে রাজপথে নেমে আসা। যেন একই ঘটনার পুনরাবৃত্তি দেখছি। চাটুকারদের কখনো ইতিহাস মনে রাখে না, স্রোতে গা ভাসিয়ে দেওয়া সামান্যদের কেউ ইতিহাসের পাতায় জায়গা দেয় না। ৫০০ বছরের ইতিহাস ৫০ পাতায় লেখা হয় কি না! তাই এখানে টিকতে হলে তেলাপোকার মতো শুধু পড়ে থাকলেই চলে না, ডাইনোসরের মতো প্রকাণ্ড হয়ে ধ্বংস হয়ে যেতে হয়।যাঁরা মরে গেছেন—কেউ সংসারের বোঝার তলে পিষ্ট হয়ে, কেউ কর্মক্ষেত্রে দুই টাকা কেজিতে মাথা বেচে দিয়ে, কেউ বড়কর্তার কাছে মেরুদণ্ডটার বদলে লবণ কিনে—তাঁদের নিয়ে কেউ কোনো দিন স্বপ্ন দেখেনি। স্বপ্ন দেখেছে তরুণ-কিশোরদের নিয়ে। ভাবতে ভালো লাগে, এই শিক্ষার্থীরা একদিন বড় হবে, দেশের ইঞ্জিনটা পাল্টে শক্ত হাতে স্টিয়ারিং ধরবে। কোনো দুর্ঘটনা ঘটলে এই সময়টার কথা মনে করে সচেতন হবে, রাষ্ট্রযন্ত্রের মরিচায় তেল দিয়ে ঝকঝকে করে ফেলবে। চোখ খুলেই দেখতে পাচ্ছি, একঝাঁক পাখি উড়ে আসছে। শরতের নীল আকাশ থেকে রক্তবৃষ্টি শেষে স্বস্তি নামছে। আমার আবারও সুকান্ত মনে পড়ে— \n \n‘এ বয়স জেনো ভীরু, কাপুরুষ নয়\nপথ চলতে এ বয়স যায় না থেমে, \nএ বয়সে তাই নেই কোনো সংশয়-\nএ দেশের বুকে আঠারো আসুক নেমে।’বীথি সপ্তর্ষি: লেখক ও সাংবাদিক\nbithysoptorshi@gmail.comইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "• আ. লীগের মেয়র প্রার্থী সাদিক আবদুল্লাহ বিজয়ী • প্রচারেই পিছিয়ে ছিলেন মজিবর রহমান সরোয়ার \n• চাপ ও ধরপাকড়ে মজিবর আরও হাল ছেড়ে দেনজীবনে প্রথম নির্বাচনে হারলেন বরিশালে বিএনপির মেয়র প্রার্থী মজিবর রহমান সরোয়ার। এর মধ্যে তাঁর প্রাপ্ত ভোট এবং প্রায় মাঠ ছেড়ে দেওয়ার বিষয়টি স্থানীয় মানুষের আলোচনার বিষয়বস্তু হয়ে দাঁড়িয়েছে।মজিবর রহমান সরোয়ার বরিশাল সদর আসনে চারবারের সাংসদ। ২০০২ সালে বরিশাল সিটি করপোরেশনের প্রথম মেয়র নির্বাচিত হয়েছিলেন। শুরু থেকে তিনি মেয়র পদে প্রার্থী ছিলেন না। একাধিক নেতা মেয়র পদে দলের মনোনয়নপ্রত্যাশী ছিলেন। এ নিয়ে বিভক্ত ছিল বিএনপি।মজিবর রহমান সরোয়ারের মতো কেন্দ্রীয় নেতা ও বরিশালের রাজনীতিতে প্রভাবশালী ব্যক্তি হয়ে কেন হাল ছেড়ে দিলেন, এই প্রশ্ন স্থানীয় ভোটারদের মধ্যে। কেউ কেউ বলছেন, বরিশালে বিএনপির প্রার্থীর চিন্তা ছিল জাতীয় সংসদ নির্বাচন। এ জন্য তিনি সংঘাতে যাননি। অথবা তাঁর সাংগঠনিক শক্তিও ততটা ছিল না। আবার কেউ বলছেন, আওয়ামী লীগ ও প্রশাসনের কৌশলের সঙ্গে পেরে উঠতে পারেননি।গত সোমবার বরিশাল সিটি নির্বাচনে আওয়ামী লীগের প্রার্থী সেরনিয়াবাত সাদিক আবদুল্লাহ ১ লাখ ৭ হাজার ৩৫৩ ভোট পেয়েছেন। আর বিএনপির প্রার্থী পান ১৩ হাজার ১৩৫ ভোট। এই সিটিতে সর্বশেষ মেয়র ছিলেন বিএনপির আহসান হাবিব কামাল। ৩০টি সাধারণ ওয়ার্ডের মধ্যে দলটির ১৯ জন কাউন্সিলর ছিলেন। এবারের নির্বাচনে এখন পর্যন্ত ২৪ জন আওয়ামী লীগ-সমর্থিত প্রার্থী কাউন্সিলর পদে এগিয়ে আছেন। শুরু থেকেই পিছিয়ে\nনির্বাচনের শুরু থেকেই প্রচারে পিছিয়ে ছিলেন বিএনপির প্রার্থী মজিবর রহমান সরোয়ার। শেষের দিকে সরকারি দল থেকে চাপ এবং আইনশৃঙ্খলা রক্ষাকারী বাহিনী নেতা-কর্মীদের ধরপাকড় শুরু করলে তিনি আরও হাল ছেড়ে দেন। একপর্যায়ে আওয়ামী লীগের বাইরে অন্য প্রার্থীদের সঙ্গে যোগাযোগ তৈরি করেন। এ জন্যই ভোটের দিন সবাই একযোগে ভোট বর্জন করেন। এটাকে অনেকে সফলতা মনে করছে।জানতে চাইলে মজিবর রহমান প্রথম আলোর কাছে স্বীকার করেন তিনি সিটি করপোরেশনে ভোট করতে চাননি। তবে দলের সিদ্ধান্ত তাঁর কাছে অনেক বড়। তবে তিনি অভিযোগ করেন, ২০ থেকে ২৫ হাজার বহিরাগত ভোটের দিন আওয়ামী লীগের প্রার্থীর পক্ষে অবস্থান করছিল। আইনশৃঙ্খলা রক্ষাকারী বাহিনী ও নির্বাচন কমিশন সবাই নৌকার পক্ষে অবস্থান নিয়েছে। রাষ্ট্রের সঙ্গে তো লড়াই করা যায় না।সরোয়ারের ঘনিষ্ঠ সূত্র বলছে, সেরনিয়াবাত সাদিক আবদুল্লাহ আওয়ামী লীগের প্রার্থী হলেও মূল চালিকা শক্তি ছিলেন তাঁর বাবা আবুল হাসনাত আবদুল্লাহ। একটা জাতীয় নির্বাচন সামনে। বিএনপি অংশ নেবে কি না, তা নিয়ে এখনো সংশয় আছে। ফলে বিএনপির রাজনীতিতে অনিশ্চয়তা আছে। এ অবস্থায় আবুল হাসনাত আবদুল্লাহর সঙ্গে সরাসরি টক্কর দিতে চাননি মজিবর রহমান সরোয়ার। দলীয় কাউন্সিলররা পক্ষে ছিলেন না\n ২০১৩ সালে অনুষ্ঠিত বরিশাল সিটি করপোরেশন নির্বাচনে বিএনপির কাউন্সিলর ছিলেন ১৯ জন। এবার শুরুতে তাঁদের সবাই প্রার্থী হলেও পরে নানা কারণে তাঁদের দুজন প্রার্থিতা প্রত্যাহার করেন। তবে প্রচারণার সময় তাঁদের কাউকেই নিজ দলেন মেয়র প্রার্থীর পক্ষে সেভাবে ভোট চাইতে দেখা যায়নি।সংরক্ষিত নারী আসনে মহানগর বিএনপির মহিলাবিষয়ক সম্পাদক আয়শা তৌহিদ বিনা প্রতিদ্বন্দ্বিতায় নির্বাচিত হন। দলবদল করে ভোটের চার দিন আগে তিনি আওয়ামী লীগে যোগ দেন। শেষ পর্যন্ত এবার চারজন কাউন্সিলর হতে পেরেছেন।এ ছাড়া বর্তমান মেয়র আহসান হাবিব মনোনয়ন না পাওয়ায় তাঁর সঙ্গে সরোয়ারের দূরত্ব তৈরি হয়। দলে আরও বেশ কিছু বিভক্তি ছিল, যা মজিবর রহমানকে আরও দুর্বল করে দেয়। কৌশল ও শক্তির কাছে মার\nস্থানীয় সূত্রগুলো জানিয়েছে, আওয়ামী লীগ প্রার্থীর পক্ষে বিভিন্ন কেন্দ্র নিয়ন্ত্রণের দায়িত্ব দেওয়া হয় বরিশালের আশপাশের জেলা ও উপজেলার আওয়ামী লীগের জনপ্রতিনিধি ও নেতাদের। এটিকে তারা এলাকায় প্রভাবশালী হাসনাত পরিবারকে নিজেদের শক্তি প্রদর্শনের সুযোগ হিসেবে নেন। ফলে প্রচুর নেতা-কর্মী নিয়ে তাঁরা এসব কেন্দ্রে অবস্থান নেন। ২৭ জুলাই রাতের আগে সব বহিরাগতকে নির্বাচনী এলাকা ত্যাগ করার কথা থাকলেও প্রশাসন ছিল নিশ্চুপ।বিএনপি নেতা-কর্মীদের আগেই মাঠছাড়া করা, নির্বাচনের দিন প্রতিটি কেন্দ্র নিজেদের নেতা-কর্মীদের দখলে রাখা আর বুথে মেয়রের ব্যালটে নৌকার ছিল নিশ্চিত করার কৌশল ছিল আওয়ামী লীগের। আর প্রশাসনের নীরবতা আওয়ামী লীগের এই কৌশলকে সফল করেছে বলে স্থানীয় ব্যক্তিরা মনে করেন।  জামানত হারালেন সরোয়ার\nবরিশাল সিটি করপোরেশন নির্বাচনে সাত মেয়র প্রার্থীর মধ্যে নির্বাচিত আওয়ামী লীগের সেরনিয়াবাত সাদিক আবদুল্লাহ বাদে বাকি ছয়জনের জামানত বাজেয়াপ্ত হয় হচ্ছে। নির্বাচনী বিধি অনুযায়ী, নির্বাচনে যেসব প্রার্থী মোট ভোটের আট ভাগের এক ভাগ ভোট পাবেন না তাদেরই জামানত বাজেয়াপ্ত হবে। সে হিসাবে আট ভাগের এক ভাগের সমান ভোটের সংখ্যা হয় ১৬ হাজার ৬৬২ দশমিক ৫ ভোট। বিএনপি প্রার্থী পেয়েছেন ১৩ হাজার ১৩৫ ভোট, জাতীয় পার্টির মো. ইকবাল হোসেন পেয়েছেন ৬৯৬ ভোট, ইসলামী আন্দোলনের ওবায়দুর রহমান ৬ হাজার ৪২৩ ভোট, বাসদের ডা. মনীষা চক্রবর্তী পেয়েছেন ১ হাজার ৯১৭ ভোট, কমিউনিস্ট পার্টির আবুল কালাম আজাদ পেয়েছেন ২৪৪ ভোট এবং স্বতন্ত্র প্রার্থী বশীর আহমেদ পেয়েছেন (হরিণ) ৮১ ভোট।বিজয়ীকাউন্সিলর\n\nআ.লীগ সমর্থিত ১৬ জন\nবিএনপি সমর্থিত ৪ জন\nজাতীয় পার্টি ১ জন\nস্বতন্ত্র প্রার্থী ১ জন\nমোট কেন্দ্র ১২৩টি\nগড় ভোট ৬৩%\n\nবিদ্যুৎ না থাকায় নির্বাচন কমিশন কেন্দ্রগুলোর ভোটের হার জানায়নি\n৮ ওয়ার্ডের ফল স্থগিতপ্রতিবেদন তৈরি করেছেন আনোয়ার হোসেন, সামছুর রহমান, লুৎফরজামান ও এম জসীম উদ্দীন, বরিশাল থেকেইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "‘২১ আগস্ট গ্রেনেড হামলা ও হত্যাকাণ্ডের ঘটনায় প্রকৃত তথ্য উদ্ঘাটিত হয়েছিল। কিন্তু তা ধামাচাপা দিয়ে মামলা অন্য খাতে প্রবাহিত করা হয়। জজ মিয়া, রানা, শফিকুল—এরাই ছিল প্রকৃত অপরাধী। তাদের মামলার মূল ধারায় না এনে বানোয়াট সাক্ষ্যের ভিত্তিতে আবদুস সালাম পিন্টুসহ অনেককে আসামি করা হয়েছে।’গতকাল মঙ্গলবার আদালতে যুক্তিতর্ক উপস্থাপনকালে এই দাবি করেছেন পিন্টুর আইনজীবী রফিকুল ইসলাম। তিনি বলেন, ‘জজ মিয়াদের সহযোগী হয়ে থাকতে পারেন কারারক্ষী সোহেল মণ্ডলও, যাঁর ট্রাঙ্কে ১৩ লাখ টাকা এবং বিছানার পাশে একটি আর্জেস গ্রেনেড পাওয়া গিয়েছিল। তাঁকে এই মামলায় অন্তর্ভুক্ত না করে পালানোর সুযোগ দেওয়া রহস্যজনক।’রফিকুল ইসলামের উপস্থাপনা শেষে আদালতের নির্দেশে পিন্টু নিজে গতকাল তাঁর বক্তব্য শুরু করেন। এ সময় তিনি বলেন, ‘মামলার সুষ্ঠু ও যথাযথ তদন্ত হয়নি। ঘটনা রহস্যাবৃতই রয়ে গেছে। প্রকৃত অপরাধীদের বাঁচাতে মামলা ভিন্ন খাতে প্রবাহিত করা হয়েছে।’ আদালতের নির্দেশনা অনুযায়ী আজ বুধবারও পিন্টু আত্মপক্ষ সমর্থন করে বক্তব্য দেবেন।আওয়ামী লীগের উপদেষ্টামণ্ডলীর সদস্য কাজী জাফর উল্যাহর সাক্ষ্য উদ্ধৃত করে আইনজীবী রফিকুল ইসলাম বলেন, কাজী সাহেব ঘটনার একজন প্রত্যক্ষদর্শী। তিনি একই স্থান থেকে দুজনকে গ্রেনেড ছুড়তে দেখেছেন। তাঁদের চেহারারও বর্ণনা দিয়েছেন। পরে জেরার জবাবে বলেছেন, ওই দুজনকে দেখলে তিনি চিনতে পারবেন।আইনজীবী বলেন, কাজী সাহেব যে স্থান থেকে যেভাবে দুজনকে গ্রেনেড ছুড়তে দেখার বর্ণনা দিয়েছেন, তার সঙ্গে হুবহু মিল পাওয়া যায় জজ মিয়া, রানা ও শফিকুলের ১৬৪ ধারায় দেওয়া স্বীকারোক্তিমূলক জবানবন্দির। এই মিলের বিষয়টি পর্যালোচনা করে যদি কাজী জাফর উল্যাহর সামনে জজ মিয়া, রানা ও শফিকুলকে উপস্থিত করা হতো, তাহলে হয়তো রহস্যের অনেকটাই উন্মোচিত হতে পারত।সাবেক উপমন্ত্রী পিন্টুর বিরুদ্ধে অন্তত ১০ জন সাক্ষীর সাক্ষ্য উদ্ধৃত ও পর্যালোচনা করে রফিকুল ইসলাম আদালতে বলেন, এসব সাক্ষ্য যে বানানো হয়েছে, তা স্পষ্ট। প্রতিরক্ষা গোয়েন্দা পরিদপ্তর (ডিজিএফআই), র‌্যাব ও পুলিশের বিভিন্ন পর্যায়ের কর্মকর্তা ও সিপাহি সবাই একই রকম শিখিয়ে দেওয়া সাক্ষ্য দিয়েছেন।আইনজীবী বলেন, ঘটনা ভিন্ন খাতে প্রবাহিত করার পেছনে কলকাঠি নেড়েছেন ডিজিএফআইয়ের কয়েকজন কর্মকর্তা। তাঁদের ইন্ধনে অথবা চাপে বানোয়াট সাক্ষ্য সৃজন করেছেন মামলার দুই তদন্ত কর্মকর্তা—ফজলুল কবির এবং আবদুল কাহার আকন্দ।আইনজীবী আরও বলেন, পিন্টুর বিরুদ্ধে কোনো তথ্য-প্রমাণ ছিল না। সাক্ষীরা সবাই তাঁর সম্পর্কে শোনা কথা বলেছেন। যেমন, মেজর আতিকুর রহমান তাঁর সাক্ষ্যে বলেছেন, তিনি ২০০৬ সালের ১৫ সেপ্টেম্বর থেকে ৩০ সেপ্টেম্বর পর্যন্ত কানাডায় ছিলেন। সেখান থেকে দেশে এসে শুনেছেন যে মুফতি হান্নান স্বীকারোক্তিমূলক জবানবন্দিতে পিন্টুকে ঘটনার সঙ্গে জড়িত করেছেন। কিন্তু তিনি কার কাছে শুনলেন, কবে শুনলেন তার কোনো উল্লেখ নেই। তা ছাড়া তিনি যত দিন কানাডায় ছিলেন, তার মধ্যে মুফতি হান্নানকে রিমান্ডে নেওয়া হয়নি বা মুফতি হান্নান ওই সময়ে কোনো জবানবন্দিও দেননি। এতে বোঝা যায়, এই সাক্ষীর সাক্ষ্যে সত্যের লেশমাত্র নেই। র‍্যাবের তৎকালীন মহাপরিচালক মো. আবদুল আজিজ সরকারও এভাবে শোনা কথা তাঁর সাক্ষ্যে উল্লেখ করেছেন। এমনকি রাজনৈতিক নেতাদের মধ্যে সুরঞ্জিত সেনগুপ্ত, সাহারা খাতুন—এঁরা পিন্টু সম্পর্কে সুনির্দিষ্ট কোনো অভিযোগ করেননি।ঢাকার দ্রুত বিচার ট্রাইব্যুনাল-১-এর বিচারকমো. শাহেদ নূর উদ্দিন এই মামলার বিচারকার্য পরিচালনা করছেন।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "দুই শিক্ষার্থীকে পিষে মারা জাবালে নূর পরিবহনের দুটি বাসের নিবন্ধন ও রুট পারমিট বাতিল করা হয়েছে। আজ বুধবার দুপুরে বাংলাদেশ সড়ক পরিবহন কর্তৃপক্ষ (বিআরটিএ) থেকে এ তথ্য জানানো হয়। সংস্থাটির চেয়ারম্যান মশিয়ার রহমান প্রথম আলোকে বলেন, ইতিমধ্যে বাস দুটির রুট পারমিট ও নিবন্ধন বাতিল করে দিয়েছেন। পাশাপাশি লাইসেন্সবিহীন চালক ও ফিটনেসবিহীন গাড়ির বিরুদ্ধে আজ সকাল থেকে ভ্রাম্যমাণ আদালতের মাধ্যমে অভিযান শুরু হয়েছে।এরই মধ্যে গত সোমবার পরিবহনটির ব্যবস্থাপনা পরিচালক এ এইচ এমন নোমানকে র‍্যাব জিজ্ঞাসাবাদ করেছে।রোববার দুপুরে কুর্মিটোলায় বিমানবন্দর সড়কে জাবালে নূর পরিবহনের দুটি বাস রেষারেষি করতে গিয়ে একটি বাস রাস্তায় দাঁড়িয়ে থাকা লোকজনের ওপর উঠে পড়ে। এতে দুই শিক্ষার্থী নিহত ও নয়জন আহত হয়। নিহত দুই শিক্ষার্থী হলো শহীদ রমিজউদ্দীন ক্যান্টনমেন্ট কলেজের দ্বাদশ শ্রেণির ছাত্র আবদুল করিম ওরফে রাজীব (১৭) এবং একই কলেজের একাদশ শ্রেণির ছাত্রী দিয়া খানম (১৬)।জাবালে নূরের এই বাসের খোঁজে বাংলাদেশ সড়ক পরিবহন কর্তৃপক্ষের (বিআরটিএ) মিরপুর ১০ নম্বর কার্যালয় সূত্র জানা যায়, দুটি বাসের একটির (ঢাকা মেট্রো ব ১১-৭৬৫৭) ফিটনেসের মেয়াদ দুই বছর আগে শেষ হয়। আর ট্যাক্স টোকেনের মেয়াদও এখন নেই। অন্য বাসটিরও কোনো রুট পারমিট নেই। ঢাকা মেট্রো ব ১১-৭৬৫৭ নম্বরের বাসটির মালিক জাহাঙ্গীর আলম বলে জানা গেছে। অন্য বাসটির মালিকের নাম জানা যায়নি। একটি ব্যাংকের অর্থায়নে বাসটি কেনা হয়েছে বলে জানা গেছে।পরিবহন খাতের বিভিন্ন পর্যায়ের ব্যক্তির সঙ্গে কথা বলে জানা গেছে, জাবালে নূর পরিবহনের চেয়ারম্যান জাকির হোসেন। নৌপরিবহনমন্ত্রীর সঙ্গে তাঁর ঘনিষ্ঠতা রয়েছে। পরিবহন জগতে প্রভাবশালী পরিচালক হিসেবে শাজাহান খানের শ্যালক নান্নু মিয়ার সঙ্গে তাঁর ঘনিষ্ঠতা আছে। নিহত দিয়ার বাবা জাহাঙ্গীর আলমও পরিবহনের শ্রমিকনেতা। মহাখালী বাস টার্মিনালের একটি পরিবহন কোম্পানির চালক তিনি।\nজানতে চাইলে জাবালে জাকির হোসেন গত সোমবার প্রথম আলোকে বলেন, পরিবহননেতা হিসেবে নৌপরিবহনমন্ত্রী শাজাহান খানের সঙ্গে তাঁর সম্পর্ক রয়েছে।নাম প্রকাশ না করার শর্তে একাধিক পরিবহনের মালিক ও শ্রমিকেরা জানান, আগারগাঁও, মিরপুর ১০, কালশী, বিশ্বরোড, এয়ারপোর্ট, উত্তরা ও আবদুল্লাহপুর রুটে জাবালে নূর পরিবহনের একক আধিপত্য। রুটে কোম্পানির ৫০টির মতো বাস চলছে। বাস মালিক সমিতির বিভিন্ন বৈঠকে এই পরিবহনের চালকদের বিরুদ্ধে নানা অভিযোগ উঠলেও নান্নু মিয়ার কারণে কেউ উচ্চবাচ্য করেন না। তবে দুই শিক্ষার্থীর মর্মান্তিক মৃত্যুর পর সোমবার জাবালে নূর পরিবহনের কোনো বাস রাস্তায় চলেনি।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "‘চুমকি চলেছে একা পথে’র মতো বহু জনপ্রিয় গানের শিল্পী খুরশীদ আলম। তাঁর শিল্পীজীবনের প্রাপ্তি অনেক। এখনো উচ্ছল। একুশে পদকপ্রাপ্ত এই শিল্পীর ৭৩তম জন্মদিন আজ। গতকাল মঙ্গলবার দুপুরে প্রথম আলোর সঙ্গে দীর্ঘ আলাপনে অংশ নেন তিনি। জানান নিজের সংগীতজীবনের নানা গল্প।একবার ছিনতাইকারীর কবলে পড়েছিলেন শিল্পী খুরশীদ আলম। পড়বেন নাই-বা কেন! গাড়ি নেই তাঁর। বেশির ভাগ সময় হেঁটে চলাফেরা করেন। ছিনতাইকারীর ছিল সংগীতপ্রীতি। কোমরে অস্ত্র আছে, সেটা নিশ্চিত করে শিল্পীকে বলেছিলেন, আপনাকে এখানে মেরে রেখে গেলে একটা গাড়িও থেমে দেখতে আসবে না। আপনার একটা গান আমার অনেক ভাল্লাগে। দুই লাইন গেয়ে শোনাবেন? খুরশীদ আলম গান শুনিয়েছিলেন। তারপর তাঁকে খানিকটা পথ এগিয়ে দিয়েছিল সেই ছিনতাইকারী। গল্পটা অনেক জায়গায় বলেছেন খুরশীদ আলম। গতকাল চ্যানেল আই কার্যালয়ের লবিতে বসে আরও একবার বললেন।তখন দুপুর গড়িয়েছে বিকেলের দিকে। জানতে চাইলাম, ‘খেয়েছেন?’  তিনি বললেন, ‘হ্যাঁ। আপনি খেয়েছেন? দেশের বাড়ি কোথায়? ওহ্ খালিশপুর! জায়গাটা আমার অনেক চেনা। চাকরি করেছি অনেক দিন।’৭৩তম জন্মদিন আপনার, সেটা মনে রেখে খাওয়াদাওয়া করছেন তো?\nএকদম না। খারাপ জিনিসগুলোই আমার বেশি পছন্দ। আমার ফেবারিট জিনিস ডিম। মগজ, সেটা গরু হোক, খাসি হোক বা মুরগির। আরও আছে, মোস্তাকিমের চাপ। সাদি ভাই একদিন ফোন করে বললেন, তুমি নাকি ছয়টা ডিম খাও? আমি বলেছি, যে বলেছে, সে কম বলেছে। মিনিমাম ১২টা, আজও ৪টা খেয়েছি। আসলে যে যেভাবে থাকতে চায়, সে সেভাবেই ভালো থাকে। আমি ব্যতিক্রম গানের জায়গায়। আমাকে দুনিয়ার শ্রেষ্ঠ আইসক্রিম কেউ খাওয়াতে পারেনি। আমার সাইকোলজিক্যাল প্রবলেম আছে। কেউ যদি এক গ্লাস পানি দিয়ে বলে, ভাই, এটা ফ্রিজের পানি, আমার গলা বসে যায়। সে জন্য পৃথিবীর সেরা আইসক্রিম কিংবা কোল্ড ড্রিংকস কেউ খাওয়াতে পারেনি। আমি মনে করি, হাঁটলে শরীর ভালো থাকে। তাই আমি হাঁটি। হাতিরপুল থেকে কমলাপুর স্টেশনে হেঁটে যাই, টিকিট কিনে হেঁটে ফিরে আসি। আমার ক্লাসমেটদের অনেকে বিছানায় পড়ে আছে। কারও বুকে রিং, কারও পেসমেকার। গর্ব করছি না, আল্লাহ আমাকে সুস্থ রেখেছেন। বেশি ডিম খাই বলে ছোট মেয়ে একটু মাইন্ড করে। একবার ডাক্তারের কাছে নিয়ে গিয়েছিল। ডাক্তার মেয়েকে বললেন, যেহেতু ডিম ছাড়তেই পারছেন না, ডিমের সাদা অংশ খাওয়ান। আমি জিজ্ঞেস করলাম, লালটায় সমস্যা কী? ওটাই তো বেশি টেস্টি। ডাক্তার বললেন, না না বয়স বাড়ছে। মেয়েকে বললাম, চলো আর একজনকে দেখাই। আরও কোয়ালিফায়েড একজনের কাছে গেলাম। তিনি বললেন, আপনার বাবাকে শুধু লাল অংশটুকু খাওয়াবেন। মেয়েকে বললাম, দেখেছ? সবই খাওয়া যাবে। ডাবের শাঁস নাকি এ বয়সে হার্মফুল। আমি ওটাও খাই। তালের শাঁস খাই।সংগীতে যে এলেন, কে আপনাকে পথ দেখালেন? \nআমার সেজো চাচা আবু হায়দার সাজেদুর রহমান। রবীন্দ্রসংগীত গাইতেন। আমার দাদা কিছুতেই চাইতেন না যে ফ্যামিলিতে কেউ গান-বাজনা করুক। চাচা বিদ্রোহ করে এ লাইনে গেলেন। দাদা তাঁকে বোঝালেন, তুমি কি আমার ছেলে হয়ে থাকতে চাও? তাহলে গান-বাজনা কোরো না। সে জন্য তিনি গানকে প্রফেশন হিসেবে নেননি। গান করতেন এবং করাতেন। নাচ করতেন এবং করাতেন। সৈয়দ হাসান ইমাম ভাইয়ের ওয়াইফ লায়লা হাসান তাঁর ছাত্রী। আমেরিকা ও ইন্ডিয়ায় তাঁর ছাত্রছাত্রী আছে এখনো।তিনি তো ‘কুয়াশা’ ছদ্মনামে লিখতেনও? \nহ্যাঁ। চাচা আমাকে গড়ে তোলার দায়িত্ব নিয়েছিলেন। কেবল ম্যাট্রিক পাস করেছি তখন। তিনি বলেছিলেন, তিন ডব্লিউ থেকে দূরে থাকবে, ওয়েলথ, ওয়াইন ও ওমেন। কোনো চাচা তাঁর ভাতিজাকে এভাবে বলে কি না, আমার জানা নেই। আমাকে অনেকেই তাস খেলতে ডাকত। আমি বলতাম, ভাই এসব বুঝি না।চাচার কাছ থেকেই আপনার রবীন্দ্রসংগীতে আসা? \nরয় হাউস বলে একটা বাড়িতে একটা গার্লস স্কুল ছিল। প্রতি শুক্রবার চাচা সেখানে শেখাতেন। আমিও গান গাইতাম। বিভিন্ন স্কুল থেকে ছেলেরা সেখানে আসত। আবৃত্তি, গল্প, কৌতুক, ভ্রমণকাহিনি বলতে চায়, তারা। স্কুল ব্রডকাস্টিং অনুষ্ঠান হতো একটা। সে সময় আমি রবীন্দ্রসংগীত গাইতাম। তখন ঢাকার প্রত্যেক স্কুলে গান, ড্রয়িং ও পিটির জন্য আলাদা শিক্ষক ছিল। উর্দু ও সংস্কৃতি পড়ানোর শিক্ষক ছিল। ১৯৬২-৬৩ সালে পরপর দুবার শিক্ষাসফরের অনুষ্ঠানে রবীন্দ্রসংগীতে প্রথম হই আমি। আধুনিক গানে প্রথম হই, পল্লিগীতিতে দ্বিতীয়। তখনো বাংলাদেশের কোনো সিনেমার গান জানতাম না। ১৯৬৫ সাল পর্যন্ত রবীন্দ্রসংগীত গেয়েছি। ১৯৬৫ সালে আইয়ুব খান রবীন্দ্রসংগীত ব্যান করলে পড়ে গেলাম বিপদে। না বেতারে গাইতে পারি, না মঞ্চে গাইতে পারি। রবীন্দ্রসংগীতের শিল্পী হতে না পারি, শিল্পী হয়েছি। আমি মনে করি, একজন মানুষ চেষ্টা করলে তার টার্গেটের পুরোটা না পারুক, ৭৫ শতাংশ অর্জন করতে পারে।রবীন্দ্রসংগীত থেকে আধুনিক গানের শিল্পী হলেন কীভাবে? \nঅত্যন্ত গুণী ও জনপ্রিয় শিল্পী আবদুল জব্বার সাহেব একদিন বললেন, ছোট ভাই, কাল একটা ফাংশনে যাব করটিয়ায়। তুমি যাবে? ভাবলাম, দেশের অন্যতম সেরা শিল্পী বলেছে, যাব না কেন! এখন অনেকে অনেক হিসাব করবে। আমি যেতে বললে এখনকার শিল্পীদের অনেকে হয়তো আগে চিন্তা করবে, খুরশীদ আলম স্যার বা ভাইয়ের সঙ্গে যদি যাই, আমার রিটার্নটা কী? হোয়াট ইজ মাই বেনিফিট। আমি সেদিন করোটিয়ায় প্রায় ১০ হাজার লোকের সামনে হিন্দি গান করেছিলাম। রফি সাহেবের গান। স্কুলে যখন পড়তাম, তখন টিফিন পিরিয়ড ছিল ২০ মিনিট। পাশেই একটা পানের দোকানে গিয়ে সেই সময়ে হিন্দি গান শুনতাম। পরপর দুই দিন না গেলে লোকটা আমার খোঁজ করত। ওই গান শোনাই আমার জীবনে সবচেয়ে বেশি কাজে দিয়েছে। মিউজিক বেজে ওঠার সঙ্গে বলতে পারতাম এই গান সন্ধ্যা মুখার্জি, লতা মঙ্গেশকর, আশা ভোসলে, কিশোর কুমার না মোহাম্মদ রফির।\nপ্রথম গাইলেন কবে? \n১৯৬৬ সালে বেতারে অডিশন দিই। অডিশন নেন গুণী সুরকার রবীন্দ্রসংগীত বিশেষজ্ঞ আবদুল আহাদ সাহেব। শান্তিনিকেতন থেকে পাস করা। ছিলেন সমর দাস, মুক্তিযুদ্ধের অন্যতম পিলার তিনি। আর ফেরদৌসী আপা। গান শোনার পর সমর দাস বললেন, গলা খুব ভালো, কিন্তু তুমি একজনকে নকল করো। আমি বললাম, হ্যাঁ। তিনি বললেন, ওই শিল্পী যত দিন আছে, তোমার গান কেউ শুনবে না। সবাই বলবে, খুরশিদ আলম গান গায় অমুক শিল্পীর মতো। সেদিন তাঁরা বললেন, গলা খুব ভালো। পাস-ফেল বললেন না। সমর দাস বললেন, কোথায় থাকো? বললাম কাজী আলাউদ্দিন রোড। তিনি লক্ষ্মীবাজার থাকতেন। প্রতিদিন সকাল সাতটায় তাঁর বাসায় যেতে বললেন। বললেন, হাফ অ্যান আওয়ার আমি তোমাকে শেখাব। তিনি পিয়ানোতে ‘সা’ ধরে থাকতেন। এখনকার ছেলেপেলেকে ওভাবে করতে বললে টিচারকে পেটাবে। প্রথমে ৫ সেকেন্ডে, পরে ১০, ১৫, ২০ সেকেন্ড। করতে করতে ১ মিনিট, ২ মিনিট, ৫, ১০ মিনিট করে ধরে রাখতে লাগলেন। গান শেখাতেন না, সা রে গা মা পা ধা নি সা শেখাতেন। একদিন বললেন, যা, দশটা ছেলেমেয়ের সঙ্গে গাবি। সবার থেকে তোর গলা আলাদা। সমরদা ইজ নট মাই রিলেটিভ। দেওয়া-নেওয়ার কোনো সম্পর্ক ছিল না। কোনো টাকা নিতেন না। বরং আমি ওনার বাসায় পুড়ি-ভাজি খেতাম। ওনার বাবা বলতেন, ছেলেটাকে মেরে ফেলবে? তিনি বলতেন, মানুষ করছি।খুরশিদ আলমের সঙ্গে গল্প চলছে। একের পর এক নানা বয়সী লোক পার হয়ে যাচ্ছেন। খুরশিদ আলমের চেনা-জানা যাঁরা, উঠে দাঁড়িয়ে নিজেই এগিয়ে যাচ্ছিলেন তিনি। সম্ভাষণ জানাচ্ছিলেন। কুশল জিজ্ঞেস করছিলেন। জোরে জোরে হেসে কাউকে সম্বোধন করছিলেন স্যার, কাউকে ভাইয়া আবার কাউকে মাম্মা। ফিরে এসে বসছিলেন আগের জায়গায়। যেখানে থমকে গিয়েছিলেন, সেখান থেকে আবারও শুরু করছিলেন গল্প।প্রথম গান করলাম ১৯৬৭ সালে বাংলাদেশ বেতারে। বাণিজ্যিক কার্যক্রম। আমার দুটি গান আজাদ রহমান করেছিলেন। একটির গীতিকার কবি সিরাজুল ইসলাম। সুরকার আজাদ রহমান, ‘তোমার হাত ছুঁয়ে শপথ নিলাম/ থাকব তোমারই আমি কথা দিলাম’ (গেয়ে শোনালেন)। আরেকটি জেবুন্নেসা জামান লেখেন, সুর করেন আজাদ রহমান, ‘চঞ্চল দুনয়নে বলো না কি খুঁজছ/ চম্পা-না করবী-না পলাশের গুচ্ছ’ (গেয়ে শোনালেন)। প্রথম গানটি অল ওভার পাকিস্তান ডিস্ক সেল হতো। নূরজাহান, মেহেদি হাসান, রুনা লায়লা, ফিরোজা বেগম, ফেরদৌসী রহমান, সাবিনা, শাহনাজ রহমতউল্লাহদের সঙ্গে...আমাকে একটা জায়গায় দাঁড় করানোর রাস্তা করে দেয় গানটা। ১৯৬৯ সালে আজাদ রহমান সাহেব একটা চলচ্চিত্র পান সংগীত পরিচালক হিসেবে। পরিচালক ছিলেন বাবুল চৌধুরী, প্রযোজক ছিলেন ইফতেখার রহমান। মেইন সিঙ্গার ছিলেন সোহরাব ভাই। আমরা তিনজন দোহার ধরতাম। আমার গলাটা ভালো লাগে তাঁদের। রাজ্জাক সাহেবের লিপে একটা সলো গান দরকার ছিল। বেশ কয়েক দিন ধরে সেই গান চেষ্টা করলাম। তখন গানের রিহার্সাল বেশ ভালো হতো। বাংলামোটরে একটা বাড়িতে রিহার্সাল হতো। ফার্মগেটে একটা স্টুডিও ছিল। রেকর্ডিং করতে গেলে একজন বলল, এই ছেলেকে দিয়ে গাওয়ালে গান সুপার ফ্লপ হবে। শিল্পী চেঞ্জ করেন। তখন আজাদ রহমান সাহেব যেটা করলেন, রক্ত দিয়ে আমি সেই ঋণ শোধ করতে পারব না। তিনি বললেন, যদি আমাকে সুরকার হিসেবে রাখেন, তাহলে খুরশিদ আলমকে শিল্পী হিসেবে রাখতে হবে।রবিন ঘোষ বলে এক সুরকার ছিলেন। ‘পিচ ঢালা পথ’ নামে একটি ছবি করেছিলেন। ইস্কাটনে থাকতেন। একটা ছবি ভালো করার পেছনে সিনিয়রদের কত অবদান থাকে তার প্রমাণ তিনি। চাইলে নিজের তিন নম্বর অ্যাসিস্ট্যান্ট পাঠাতে পারতেন যেন আমাকে ধরে নিয়ে যায়। কিন্তু তিনি নিজে আমার কাছে এলেন। ‘চিত্রালি’র সম্পাদককে নিয়ে আমার বাসায় দুই দিন গিয়ে আমাকে পাননি। তৃতীয় দিন আমাকে যেতে বললেন। তখন আমাকে ‘পাগল পাগল দুনিয়ায় মানুষ চেনা দায়’ গানটি শিখতে দিলেন। ভাত খাওয়ালেন, গল্প করলেন। চা খাওয়ালেন। আবার রিহার্সাল করালেন। আমি তৃতীয় গান যেটা গাই, সেটা সত্যদার। সত্যদা এমনভাবে গানের সুর করতেন, যে গান সম্পর্কে জানে না, সেও গাইতে পারত, যে গাইতে পারে সেও পারত। ইজি সুর করতেন। নায়ক জাফর ইকবালের লিপে আমার একটি গান হয়। গীতিকার গাজী মাজহারুল আনোয়ার সাহেব, গানটা ছিল ‘ডিম মারো ডিম মারো/ যত পারো জোরে মারো/ আমি ভেজে ভেজে খাব/ খেয়ে খেয়ে তাগড়া হব/ তাগড়া হয়ে আগ্রা যাব’। সত্যদা যত দিন জীবিত ছিলেন...আমি গান করেছি।প্রচুর গেয়েছেন। কতগুলো ছবি, কতগুলো গান, কতজন শিল্পীর সঙ্গে গেয়েছেন, মনে আছে আপনার? \n২০০২ পর্যন্ত ৪২৫টি ছবিতে গান করেছি। প্রায় সব নায়ক আমার গানে ঠোঁট মিলিয়েছেন। আমার গানে সবচেয়ে বেশি লিপ রাজ্জাক, ওয়াসিম, মাহমুদ কলি, আলমগীর সাহেব, জাভেদ সাহেব। দেশের যত ফিমেল আর্টিস্ট আছে...শেষ কনক চাঁপা, বেবি নাজনীন, রিজিয়া পারভীন, রুনা, সাবিনা, শাহনাজ রহমতউল্লাহ, জুলিয়া রহমান, মৌসুমী কবির, শাম্মী আখতার, শাকিলা জাফর এদের সঙ্গে আমার চলচ্চিত্রে গাওয়ার সুযোগ হয়েছে। তাঁদের কাছে আমি কৃতজ্ঞ। তাঁদের থেকেও অনেক শিখেছি। মাইকে কীভাবে থ্রোয়িং করতে হয়, সুরকারেরাও শেখাতেন, শিল্পীরাও। টাকা-পয়সা কী ইনকাম করেছি, সেটা ব্যাপার না। সিনসিয়ারলি কাজ করলাম কি না, সেটাই গুরুত্বপূর্ণ। এখন তো দেখি টাকা-পয়সা কত আসছে, সেটাই গুরুত্বপূর্ণ। আমাদের অগ্রজ যাঁরা ছিলেন, খন্দকার ফারুক আহমেদ, মাহমুদুন্নবী সাহেব, এম এ হামিদ, মোহাম্মদ আলী সিদ্দিকি সাহেব, বশীর রহমান, আবদুর রউফ সাহেব, সৈয়দ আব্দুল হাদী, একজনের নামতো কেউ নেয়ই না, নাজমুল হুদা বাচ্চু ভাই, এঁদের কাছ থেকে অনেক কিছু শেখার ছিল। এঁরা ডিভোটেড ছিলেন গানের প্রতি। হাদী ভাই শিক্ষকতা করতেন, আনোয়ার ভাই ব্যাংকে ছিলেন।\nআর সুরকারেরা? \nসবচেয়ে বেশি কাজ করেছি আজাদ রহমান ও সত্য সাহার সঙ্গে। বেতারে অনেক গান করেছি। বহু কমার্শিয়াল গান করা হয়েছে। খন্দকার নুরুল আলম সাহবের সুরে, সমরদা, আহাদ ভাই, এস এম রফিক সাহেবের সুরে, দেবুদা, আনোয়ার পারভেজসহ বহু সুরকারের সুরে গেয়েছি। মনে পড়ে, আলী হোসেন সাহেব যতক্ষণ স্যাটিসফাইড না হতেন, কাজ করাতেন। আলম খানের সুর করা যে গানই করেছি, হিট। সুরকার রবিন ঘোষ তো রিহার্সাল দেখেই আমাকে সিলেক্ট করেছিলেন। আজাদ রহমান সাহেব আমাকে যতটা দিতে পেরেছেন, দিয়েছেন। আমি যতটা পেরেছি, নিয়েছি। আজও বলেছেন, গানের জন্য খুরশিদ যতটা সময় দিয়েছেন, আর কেউ দেয়নি। মাত্র দুজনের সুরে সিনেমায় গাওয়ার সৌভাগ্য হয়নি। খান আতা ও আহমেদ ইমতিয়াজ বুলবুল। আতা ভাইয়ের সুরে বেতারে গেয়েছি।এখনকার সংগীত প্রজন্মের কথা বলুন। তারা কেমন? \nদে আর ট্যালেন্টেড, অত্যন্ত ফাস্ট। প্রচুর জানে, অনেক কিছু তাড়াতাড়ি ক্যাচ করতে পারে। সমস্যা একটাই, তাঁদের কোনো গার্জিয়ান নেই। আমরা যখন গাইতাম, ১০-১২ জন লোক সামনে বসা থাকত। তাঁরা বলতেন, তাল কেটেছে, উচ্চারণ ঠিক হয়নি, উল্টো গেয়েছ। এখন এসব নেই। এখন আমিই গীতিকার, আমিই কম্পোজার। কাউকে ছোট করছি না, একটা লোকের পক্ষে একাই সবকিছু করা সম্ভব নয়। যদি কেউ হয়, বলতে হবে সে মহাপুরুষ। সে হিউম্যান বিং না। গান-বাজনা চর্চার ব্যাপার, গুরুমুখী বিদ্যা। যে যত শিখবে, সে তত টিকবে। যে যত শিখবে, সে তত জিতবে। এটা আমার ব্যক্তিগত ধারণা। শিখবে না তো ফাঁকিতে পড়বে। এখন যারা দর্শক-শ্রোতা, তারা অনেক অগ্রসর। প্রযুক্তি অনেক ডেভেলপ হয়েছে। মানুষ এখন অনেক খবর রাখে। আমার বাড়িতে ১৯২টি চ্যানেল চলে। গান-বাজনা একটা পবিত্র জিনিস। যার যার জায়গায় সিনসিয়ারলি কাজ করলে পারবে। গার্জিয়ান থাকতে হবে। আমার থেকে কেউ বেশি বোঝে না—এমন মানসিকতা ছাড়তে হবে।আপনার গানে সবচেয়ে বেশি ঠোঁট মিলিয়েছেন চিত্রনায়ক রাজ্জাক। তাঁর কথা বলুন। \nপ্রথম ছবিটায় কেউ আমাকে শিল্পী হিসেবে মানতেই পারছিল না। আজাদ রহমান বেঁকে বসার পর রাজ্জাক সাহেব বলেন, কাম টু মাই হাউস। কষ্ট করে যে লোক ওপরে ওঠে, সে অন্যের কষ্ট বোঝে। রাজ্জাক সাহেব কীভাবে রাগে, কথা বলার ঢংটা কেমন, হাসলে কীভাবে হাসেন, রোমান্টিক হলে কীভাবে কথা বলেন, আমাকে এসব শেখালেন। তারপর বললেন, আমি তোমার গানে লিপসিং করব। এটাই ছিল আমার জীবনের টার্নিং পয়েন্ট। গীতিকার আমার চাচা, সুরকার আজাদ রহমান, গাইলাম ‘বন্দী পাখির মতো মনটা কেঁদে মরে’ (গেয়ে শোনান)। একটা আলোড়ন সৃষ্টি হলো।রাজ্জাক ভাইয়ের মতো মানুষ হয় না। পরিপূর্ণ মানুষ। আমার জন্মদিনে সব সময় উইশ করতেন। আমি নিয়মিত তার বাড়িতে যেতাম। একটা লোক এমনিই নায়করাজ হয় না। আহমদ জামান চৌধুরী সাহেব তাঁর নাম দিয়েছিলেন ‘নায়করাজ’। কিন্তু সেটা ধরে রাখার দায়িত্ব ছিল তাঁর। আমার ব্যক্তিগত মত হচ্ছে, যত দিন জীবিত ছিলেন, সবাইকে দিয়ে গেছেন, কারও থেকে কিছু নেননি। আমি রাজ্জাক ভাইয়ের লাশ দেখিনি। চেয়েছি, তাঁর হাস্যোজ্জ্বল মুখটাই যেন আমার স্মৃতিতে থাকে।যা গেয়েছেন, প্রায় সবই হিট। কেমন উপভোগ করলেন? \nআমি একক প্রচেষ্টায় খুরশিদ আলম হইনি। আমার শিক্ষকেরা, গীতিকার, সুরকার, যন্ত্রশিল্পী, টেলিভিশন, রেডিও, সিনেমার প্রযোজক, পরিচালক, শিল্পী, দর্শক—সবাই মিলেই আমাকে তৈরি করেছে। টাকা-পয়সা নেই, বাড়ি-গাড়ি নেই তাতে আফসোস নেই। মেয়েরা লেখাপড়া করেছে, বিয়ে দিয়েছি। তিনবেলা খেতে পারছি, এতেই আমি খুশি। শিল্পী হতে চেয়েছিলাম, রবীন্দ্রসংগীতশিল্পী হতে পারলাম না বটে, আধুনিক গানের শিল্পী হয়েছি। এতেই আমি খুশি। আমার আক্ষেপ নেই।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "• বিএনপির মেয়র প্রার্থী আরিফুল এগিয়ে • আ. লীগের নির্বাচন পরিচালনা কমিটির মূল্যায়নে ঘাটতি\n• ভোট সংগ্রহে যুক্ত কর্মীদের দক্ষতায় ঘাটতি ছিল \n• আতঙ্ক ছড়ানোর কৌশল হিতে বিপরীত হয়েছেসরকারি দলের দাপট, অনেক কেন্দ্রে জাল ভোট, পুলিশের পক্ষপাতদুষ্ট আচরণ—এত কিছুর পরও ভোটের ফল কীভাবে আরিফুল হক চৌধুরীর পক্ষে গেল, এটাই এখন সিলেটে আলোচনার মূল বিষয়। আওয়ামী লীগের একাধিক দায়িত্বশীল নেতা বলছেন, সিলেটে ভোটকেন্দ্রে প্রভাব বিস্তারের বিষয়ে স্থানীয় কর্মীদের পূর্ব-অভিজ্ঞতা নেই। তারপরও কিছু কিছু চেষ্টা হয়েছে, তা না হলে ভোটের ব্যবধান আরও বড় হতো।আওয়ামী লীগের একটি সূত্র জানায়, ভোটের সম্ভাব্য চিত্র সম্পর্কে দলের নির্বাচন পরিচালনা কমিটির মূল্যায়নেও ঘাটতি ছিল। ধারণা করা হয়েছিল, ৪০ হাজার ভোটের ঘাটতি কমাতে পারলে দলের মেয়র প্রার্থী বদরউদ্দিন আহমদ কামরান জিতবেন। সেভাবে নির্দিষ্টসংখ্যক কেন্দ্রে ভোটের দিনের বাড়তি কৌশল ঠিক করা হয়। আইনশৃঙ্খলা রক্ষাকারী বাহিনীর আনুকূল্য নিয়ে কৌশল প্রয়োগ করা হলেও ভোট সংগ্রহে যুক্ত কর্মীদের দক্ষতায় ঘাটতি ছিল। তাঁরা মেয়রের পাশাপাশি দলের সমর্থক সাধারণ কাউন্সিলর ও সংরক্ষিত নারী কাউন্সিলর প্রার্থীর ভোটের জন্যও কাজ করেছেন। তাই নির্দিষ্ট সময়ে কাঙ্ক্ষিত ভোট পড়েনি।আওয়ামী লীগের নেতারা বলছেন, সোমবার ভোটের দিন বেলা পৌনে একটায় আরিফুল মাঠ ছেড়ে রিটার্নিং কর্মকর্তার কার্যালয়ে অভিযোগ করেন। তখনই নেতা-কর্মীরা ভাবতে শুরু করেন কামরান জিতে গেছেন। এ অবস্থায় গা ছাড়াভাব চলে আসে নেতা-কর্মীদের। তাই দুপুরের পর ভোটকেন্দ্রের প্রতি সকালের মতো মনোযোগ দেননি নেতা-কর্মীরা।অবশ্য সিলেট মহানগর আওয়ামী লীগের সাধারণ সম্পাদক ও কামরানের নির্বাচন পরিচালনা কমিটির সদস্যসচিব আসাদ উদ্দিন আহমদ গতকাল প্রথম আলোকে বলেন, সরকার সিলেটে প্রচুর উন্নয়ন করেছে। মেয়র থাকায় আরিফুল হক এই উন্নয়নের পুরো কৃতিত্ব নিয়েছেন। ভোটে এর প্রভাব পড়েছে।আওয়ামী লীগ ও বিএনপির বিভিন্ন পর্যায়ের ১০ জন নেতার সঙ্গে গতকাল কথা বলেছে প্রথম আলো। তাঁরা বলছেন, ভোটের কৌশলেও আরিফুলের সঙ্গে পেরে ওঠেননি কামরান। খুলনা, গাজীপুর, রাজশাহী বা বরিশালের মতো সিলেটেও ভোটের আগে বিএনপির নেতা-কর্মীদের বিরুদ্ধে নতুন মামলা, গ্রেপ্তার, বাড়ি বাড়ি পুলিশি অভিযান চালিয়ে আতঙ্ক ছড়ানোর কৌশল হিতে বিপরীত হয়েছে। মানুষের সহানুভূতি গেছে আরিফুলের দিকে। অন্য সিটির মতো সম্ভাব্য এজেন্টদের মামলার আসামি করে চাপে রাখলেও আরিফুল বিকল্প কৌশল অবলম্বন করেন। সেটা হলো, বিভিন্ন দলের কাউন্সিলর প্রার্থীর এজেন্টদের সঙ্গে সম্পর্ক রাখেন তিনি। ভোটকেন্দ্রে ওই এজেন্টরা আরিফুলের হয়ে কাজ করেন। তাঁর ভোটাররা নৌকা মার্কার স্লিপ নিয়ে ভোট দিতে কেন্দ্রে গেছেন।সিলেট যেসব কেন্দ্রে জোরজবরদস্তি বা বুথ দখল করে জাল ভোট দেওয়ার বড় অভিযোগ ছিল, তার মধ্যে অন্যতম এমসি কলেজ। ভোটের দিন সকাল সাড়ে ১০টা থেকে এই কেন্দ্র সরকারদলীয় কর্মীদের দখলে চলে যায়। এখানে কাউন্সিলর প্রার্থী বিনা প্রতিদ্বন্দ্বিতায় বেসরকারিভাবে নির্বচিত হওয়ায় কর্মীরা মেয়র প্রার্থী নিয়ে ব্যস্ত ছিলেন। এই কেন্দ্রে ৭৪ দশমিক ৫৫ শতাংশ ভোট পড়ে। কামরান পান ১ হাজার ৩৩৬ ভোট, আরিফুল পান ২৭৮ ভোট। আবার শতাংশ অনুপাতে সবচেয়ে বেশি ভোট পড়ে শাহ গাজী সৈয়দ বুরহান উদ্দীন মাদ্রাসা কেন্দ্রে। এখানে ভোট পড়ে ৮৯ দশমিক ৫৩ শতাংশ। তাতে কামরান ১ হাজার ৫৭৬ আর আরিফুল ১ হাজার ২৫৭ ভোট পান। এই কেন্দ্রে ভোট নিয়ে বড় কোনো অভিযোগ ছিল না।ভোটের এই কৌশলের বাইরে বিভিন্ন রাজনৈতিক দলের নেতা-কর্মীরা বলছেন, সিলেট শহরের উন্নয়নে অবদান রাখা এবং ব্যক্তি জনপ্রিয়তাই প্রতিদ্বন্দ্বীদের চেয়ে আরিফুলকে এগিয়ে রেখেছিল। ২০১৩ সালে মেয়র হওয়ার পর কারাগারের ৩০ মাস বাদ দিলে বাকি সময়ে তিনি সংখ্যালঘু সম্প্রদায়, সংস্কৃতিকর্মী, নাগরিক সমাজ ও প্রগতিশীল মহলের সঙ্গে যোগাযোগ গড়ে তোলেন। এ ছাড়া গতবার মেয়র নির্বাচিত হওয়ার পর ৩০ মাস কারাগারে থাকায় অনেকের সহানূভুতি পান। যে কারণে দলের একটি অংশ তাঁর পক্ষে সেভাবে না থাকলেও ভোট পেতে সমস্যা হয়নি।বিএনপির বিদ্রোহী প্রার্থী নির্বাচন থেকে সরে যাওয়ার পরও ৫৮২ ভোট (বাস প্রতীক) পেয়েছেন। এই ভোট আরিফুল পেলে স্থগিত দুই কেন্দ্রে পুনর্নির্বাচন ছাড়াই তিনি জয়ী হতে পারতেন। সিলেটে জামায়াতে ইসলামীর শক্তি নিয়ে যে প্রচার ছিল, সেটাও সিটি করপোরেশন নির্বাচনে ভুল প্রমাণিত হয়েছে। দলটির প্রায় ৪০ হাজার ভোট আছে, তাদের বাদ দিয়ে বিএনপি জিততে পারবে না, ভোটের আগে এমন প্রচার ছিল। কিন্তু সর্বশক্তি নিয়োগ করেও দলটির মেয়র প্রার্থী পেয়েছেন ১০ হাজার ৯৫৪ ভোট, যা ২০-দলীয় জোটে জামায়াতের দর-কষাকষির শক্তিকেই খর্ব করেছে বলে মনে করছেন বিএনপির নেতারা।জামায়াতের সিলেট মহানগরের সহকারী সেক্রেটারি জেনারেল মো. শাহজাহান আলী প্রথম আলোর কাছে দাবি করেন, ‘সরকার যেভাবে চেয়েছে সেভাবে ফলাফল হয়েছে।’অবশ্য প্রচারণার শুরু থেকেই আরিফুল জামায়াতকে খুব একটা গুরুত্ব দিতে রাজি ছিলেন না। তিনি শুরু থেকেই বলে আসছিলেন, জামায়াত ১০ হাজারের বেশি ভোট পাবে না। এর চেয়ে সিলেট শহরের ভোটের রাজনীতিতে সংখ্যালঘুদের ভোট অনেক বেশি গুরুত্বপূর্ণ। প্রায় ১ লাখ ভোটার আছেন। আরিফুল ২০১৩ সালের সিটি নির্বাচনে সংখ্যালঘুদের উল্লেখযোগ্যসংখ্যক ভোট পেয়েছিলেন। অবশ্য তখন দলীয় প্রতীকে ভোট হয়নি। এবার দলীয় প্রতীকে ভোট হলেও সংখ্যালঘুদের ভোটের বড় একটা অংশ তিনি পেয়েছেন বলে মনে করছেন বিএনপির নেতারা। সংখ্যালঘু-অধ্যুষিত ১৯টি কেন্দ্রের ভোটের ফলাফল বিশ্লেষণ করে দেখা যায়, ৬টি কেন্দ্রে কামরানের চেয়ে আরিফুল বেশি ভোট পেয়েছেন। বাকি ১৩টি কেন্দ্রে কামরান বেশি ভোট পেলেও আরিফুলের ভোট একেবারে কম ছিল না। এই ১৩টি কেন্দ্রের মধ্যে ৫টিতে জাল ভোট বা বুথে ঢুকে জোর করে ব্যালটে সিল মারার অভিযোগ রয়েছে।এই নির্বাচনের মূল্যায়ন করতে গিয়ে সিলেটের প্রবীণ শিক্ষাবিদ ইমেরিটাস অধ্যাপক ও ভাষাসংগ্রামী মো. আবদুল আজিজ প্রথম আলোকে বলেন, আরিফুল কিছু কাজ করেছেন, যা দৃশ্যমান ছিল। অন্যদিকে মানুষের সঙ্গে কামরানের সুসম্পর্ক ছিল। কিন্তু সুসম্পর্কের চেয়েও দৃশ্যমান কাজটাই মানুষের মনে উঁকি দিয়েছে বেশি। সে কারণে আরিফের পক্ষে অনেকে রায় দিয়েছেন।বিজয়ীকাউন্সিলর\n\nআ.লীগ সমর্থিত ১৬ জন\nবিএনপি সমর্থিত ৭ জন\nজামায়াত সমর্থিত ১ জন\nস্বতন্ত্র প্রার্থী ১ জন\nমোট কেন্দ্র ১৩৪টি\nগড় ভোট ৬১.৭৪%\n৮০ শতাংশের বেশি ভোট ৯টি কেন্দ্রে।\n৯০ শতাংশের বেশি ভোট ১টি কেন্দ্রে\n৫ ওয়ার্ডের ফল স্থগিতইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বড়পুকুরিয়া কোল মাইনিং কোম্পানি লিমিটেডের (বিসিএমসিএল) সাবেক ব্যবস্থাপনা পরিচালক (এমডি) এস এম নুরুল আওরঙ্গজেবকে জিজ্ঞাসাবাদ করছে দুর্নীতি দমন কমিশন (দুদক)। \nজালিয়াতির মাধ্যমে খনির ২০০ কোটি টাকার কয়লা আত্মসাতের ঘটনায় করা মামলায় আজ বুধবার সকাল সাড়ে নয়টা থেকে তাঁকে জিজ্ঞাসাবাদ করছেন দুদকের উপপরিচালক শামসুল আলম। দুদকের জনসংযোগ কর্মকর্তা প্রণব কুমার ভট্টাচার্য্য প্রথম আলোকে বিষয়টি নিশ্চিত করেছেন।\n\nনুরুল আওরঙ্গজেব বর্তমানে মধ্যপাড়া গ্রানাইট মাইনিং কোম্পানির এমডি হিসেবে কর্মরত রয়েছেন।\n\nকয়লা লোপাটের ঘটনায় গত ২৭ জুলাই রাত ১২টায় বড়পুকুরিয়া কয়লা খনির ব্যবস্থাপক (প্রশাসন) মোহাম্মদ আনিছুর রহমান বাদী হয়ে মামলা করেন। মামলায় ১৯ জনের বিরুদ্ধে খনির ১ লাখ ৪৫ হাজার টন কয়লা গায়েবের অভিযোগ আনা হয়। যার তদন্তের ভার পড়ে দুদকের ওপর।\n\nএরই ধারাবাহিকতায় মামলার ১৯ আসামিসহ পেট্রোবাংলার ২১ জন কর্মকর্তার দেশত্যাগে নিষেধাজ্ঞায় পুলিশের বিশেষ শাখায় (এসবি) চিঠি দেয় দুদক।\n\n১৯ আসামিসহ নিষেধাজ্ঞাপ্রাপ্ত কর্মকর্তারা হলেন মহাব্যবস্থাপক (মাইন অপারেশন) আবু তাহের মো. নুরুজ্জামাম চৌধুরী, উপমহাব্যবস্থাপক খালেদুল ইসলাম, ব্যবস্থাপনা পরিচালক হাবিব উদ্দিন আহমদ, মহাব্যবস্থাপক (জেনারেল সার্ভিস) মাসুদুর রহমান হাওলাদার, ব্যবস্থাপক (প্রোডাকশন ম্যানেজমেন্ট) অশোক কুমার হাওলাদার, ব্যবস্থাপক (মেইনটেনেন্স অ্যান্ড অপারেশন) আরিফুর রহমান, ব্যবস্থাপক (ডিজাইন, কন্সট্রাকশন অ্যান্ড মেইনটেনেন্স) জাহিদুল ইসলাম, উপব্যবস্থাপক (সেফটি ম্যানেজমেন্ট) আকরামুল হক, উপব্যবস্থাপক (কোল হ্যান্ডলিং অ্যান্ড ম্যানেজমেন্ট) খলিলুর রহমান, উপব্যবস্থাপক (মেইনটেনেন্স অ্যান্ড অপারেশন) মোরশেদুজ্জামান, উপব্যবস্থাপক (প্রোডাকশন ম্যানেজমেন্ট) হাবিবুর রহমান, উপব্যবস্থাপক (মাইন ডেভেলপমেন্ট) জাহিদুর রহমান, উপব্যবস্থাপক (ভেন্টিলেশন ম্যানেজমেন্ট) সত্যেন নাথ বর্মণ, ব্যবস্থাপক (নিরাপত্তা) সৈয়দ ইমাম হাসান, উপমহাব্যবস্থাপক (মাইন প্ল্যানিং অপারেশন) জোবায়ের আলী, সাবেক মহাব্যবস্থাপক (ফাইন্যান্স) আব্দুল মান্নান পাটোয়ারি ও গোপাল চন্দ্র সাহা, সাবেক মহাব্যবস্থাপক (এক্সপ্লোরেশন) কোম্পানি সেক্রেটারি আবুল কাশেম প্রধানিয়া ও মোশারফ হোসেন। আসামির বাইরে কোল মাইনিং কোম্পানির প্রাক্তন এমডি কামরুজ্জামান ও আমিনুজ্জামানের বিরুদ্ধে দেশত্যাগে নিষেধাজ্ঞা দেওয়া হয়।এর আগে বড়পুকুরিয়া তাপ বিদ্যুৎকেন্দ্রে কাগজে-কলমে বেশি কয়লার মজুত দেখিয়ে প্রায় ২০০ কোটি টাকা আত্মসাতের অভিযোগ খতিয়ে দেখতে ২৩ জুলাই তিন সদস্যের অনুসন্ধান কমিটি গঠন করেছিল দুদক ।দুদকের উপপরিচালক শামসুল আলমের নেতৃত্বে গঠিত ওই কমিটিতে সদস্য হিসেবে আছেন সহকারী পরিচালক সাজ্জাদ হোসেন ও উপসহকারী পরিচালক তাজুল ইসলাম।অভিযোগের বিষয়ে দুদক জানায়, ২০০৫ সালে বড়পুকুরিয়া কয়লা খনি থেকে বাণিজ্যিকভাবে কয়লা উত্তোলন শুরু করা হয়। দীর্ঘ ১৩ বছরে কয়লা উত্তোলন হয়েছে ১ কোটি ২০ লাখ টন। বর্তমানে কোল ইয়ার্ডে কয়লার মজুত থাকার কথা ১ লাখ ৩০ হাজার টন। কিন্তু বাস্তবে কয়লার মজুত পাওয়া গেছে ১৪ হাজার টনের মতো। ১ লাখ ১৬ হাজার টনের মতো কয়লার কোনো হদিস নেই। যার বাজার মূল্য প্রায় ২০০ কোটি টাকা।সংশ্লিষ্টরা ধারণা করছেন, দীর্ঘদিন থেকে একটি চক্র চুরি করে খোলা বাজারে এসব কয়লা বিক্রি করে দিয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "ম্যাচ শেষে দেখা গেল, ডাগআউটে বসে ব্যাটিং কোচের সঙ্গে কথা বলছেন তামিম ইকবাল। আজ তাঁর মুখে হাসি নেই, যেটি দেখা গেছে পুরো ওয়ানডে সিরিজে। টি-টোয়েন্টি সিরিজেও তামিমের ভালো শুরুর সুযোগ ছিল। পারেননি। ব্যর্থও হয়েছেন, বেশ দৃষ্টিকটুভাবেই।ইনিংসের প্রথম বলেই উইকেট থেকে বেরিয়ে নার্সকে কাভারের ওপর দিয়ে মারতে গিয়েছিলেন তামিম। ফল? শূন্য রানে স্টাম্পড! এভাবে কেউ আউট হয়? যেন ‘মরিবার হলো স্বাদ’। দুই বল পরেই শূন্য রানে বোল্ড সৌম্যও। সৌম্য অবশ্য রক্ষণাত্মক খেলতে গিয়েছিলেন, ব্যাট-প্যাডের মাঝ দিয়ে বল গিয়ে লাগল স্টাম্পে! ৫ রানে নেই ২ উইকেট, প্রথম ওভারেই এলোমেলো বাংলাদেশের ব্যাটিং।অধিনায়ক আগলে রাখবেন সতীর্থদের, সেটি মেনেই তামিমের ছটফটানিকে অস্বাভাবিক মনে করছেন না সাকিব, ‘ওদের চিন্তাভাবনা নিয়ে কোনো প্রশ্ন নেই। টি-টোয়েন্টিতে সবাই ইতিবাচক থাকবে এবং রান করার চেষ্টাই করবে ইনিংসের শুরু থেকে। সবাই সে চেষ্টাই করেছে। এভাবে উইকেট না হারিয়ে কীভাবে রান করব, সেটিই হচ্ছে গুরুত্বপূর্ণ। ১১ ওভারে আমাদের যে ১০০ ছিল, সেটা যদি ৫ উইকেটে না হয়ে ২ উইকেটে হতো তাহলে এমন একটা প্ল্যাটফর্ম তৈরি হতো যেখানে ১৯০/২০০ করার মতো একটা অবস্থায় আমরা যেতে পারতাম।’১২ ওভারে যাদের রান ছিল ৫ উইকেটে ১০০, তারাই পরের ৪৮ বলে তুলতে পেরেছে ৪৩ রান। শেষ পর্যন্ত কেন বড় স্কোর হয়নি, সব দায়িত্ব নিজের কাঁধেই নিয়ে নিলেন বাংলাদেশ টি-টোয়েন্টি অধিনায়ক, ‘প্রথম ওভারে ২ উইকেট পড়ে গিয়েছিল। আমি আর লিটন ব্যাটিং করছিলাম। ২-৪ ওভার খেললে উইকেট সম্পর্কে ভালো ধারণা পাওয়া যায়। সবাই ভালো শুরু পেয়েছি কিন্তু বড় স্কোর পাইনি। এটাই সবচেয়ে হতাশার দিক। অন্য দলে দেখা যায় শীর্ষ তিন বা চারে একটা বড় ইনিংস খেলে, যেটা আমাদের খুব দরকার পরের দুই ম্যাচে।’পরের দুই ম্যাচ বলতে যুক্তরাষ্ট্রে। ফ্লোরিডায় টি-টোয়েন্টি সিরিজের শেষ দুটি ম্যাচ। বাংলাদেশ পারবে ঘুরে দাঁড়াতে? রাতে ওয়ার্নার পার্ক ছাড়ার আগে সাকিব আশার কথা শুনিয়ে গেলেন, ‘সেখানে আমাদের অনেক দর্শক থাকবে। দর্শকদের কাছ থেকে অনুপ্রাণিত হওয়া উচিত। যদিও একটা সফরের শেষ পর্যায়ে নিজেদের উদ্বুদ্ধ করা কঠিন হয়ে যায়। পেশাদার খেলোয়াড় হিসেবে এটা অবশ্য ঠিক না। এখনো আমাদের সিরিজ জেতা সম্ভব। যেহেতু বাকি আছে দুটি ম্যাচ। যদি পারি, সেটা হবে বিরাট অর্জন।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "বন্ধুত্বকে আমি যেমন করে আবিষ্কার করি, তার ক্ষমতায়, শক্তিতে, মন্ত্রে আমি যেমন করে বিস্মিত হই, উপকৃত হই, জগতের সঙ্গে যুক্ত হই, সেই জায়গাটা থেকেই কথা শুরু হোক। বন্ধুত্বকে আমি দেখি পৃথিবীতে যা কিছু সুন্দর, শুভ্র ও শুভ, তার ভিত হিসেবে, যার ওপরে যেকোনো সম্পর্কের ইমারত মজবুত হয়ে দাঁড়াতে পারে। ভিত্তি যদি দুর্বল হয়, রড-সিমেন্ট ইত্যাদি জরুরি উপাদানের মিশেলটা যদি সঠিক অনুপাতে না থাকে, তাহলে ইমারত নড়বড়ে হবে, ভেঙে যাওয়ার আশঙ্কা থাকবে। বন্ধুত্বের ভেতরেও সে রকম কিছু উপাদান আছে, যেগুলো না থাকলে সেটাকে বন্ধুত্ব বলা যায় না।বন্ধুত্ব মানে শ্রদ্ধা, সম্মান, সমতা, স্বচ্ছতা ও ভালোবাসার টান। বন্ধুত্ব মানে তুমি যেমনই হও, আমি ব্যবহারে শ্রদ্ধাশীল হব, তোমার সম্মান রক্ষায় সচেতন হব, তোমাকে আমার কম বা বেশি নয় সমান মর্যাদা দেব, সব অনুভূতির প্রকাশে স্বচ্ছতা বজায় চলব, ভালোবাসায় যত্নশীল হব।বন্ধু বলতে আমরা সাধারণ অর্থে বুঝে থাকি, এমন কোনো এক বা একাধিক চরিত্র যে আমাদের পারিবারিক কাঠামোর বাইরে অবস্থান করে, দীর্ঘদিনের পুরোনো মানুষ, যার সঙ্গে হয়তো স্কুল, কলেজ, বিশ্ববিদ্যালয়ে বা অন্য কোথাও অন্য কোনো উপলক্ষে একসঙ্গে মেলামেশার ইতিহাস রয়েছে, আত্মার বন্ধন রয়েছে এবং রক্তের বন্ধন নেই। অর্থাৎ বন্ধু একজন আলাদা মানুষ, পরিবারের বাবা-মা-ভাই-বোন রক্ত-সম্পর্কের আত্মীয়তার বাইরে যার অবস্থান, অথচ আত্মার সঙ্গে অন্তরঙ্গতার ঘনিষ্ঠতার সুবাদে যাকে পরিবারের ভেতরের কারও মতোই, বা তার চেয়েও আপন বলে বোধ হয়।লক্ষণীয়, আমরা অজ্ঞাত কারণেই সূত্র করে নিয়ে রক্তের বন্ধনকে এগিয়ে রেখে আত্মার বন্ধনকে পিছিয়ে দিয়েছি। আসলে এই বিভাজন নিষ্প্রয়োজন। বরং বলতে চাই, জগতে কারও কারও সঙ্গে আমাদের রক্তের সম্পর্ক বা আত্মীয়তা আছে, কারও কারও সঙ্গে নেই। কিন্তু আত্মার বন্ধনই সম্পর্কের ভিত রচনা করে, আত্মার টানটাই আসল সম্পর্ক, রক্তের বা আরও নানা রকম আয়োজনের যে বন্ধন, সেটা সম্পর্কের একটা বাহ্যিক ডাইমেনশন বা মাত্রা মাত্র। আত্মার বন্ধনটাই সম্পর্ক, আর আত্মার বন্ধনটাই বন্ধুত্ব। বলতে চাই, রক্তের আত্মীয়তা না থাকলেও দারুণ সুন্দর মজবুত সুসম্পর্ক হতে পারে আত্মার টান অর্থাৎ বন্ধুত্বের গুণে। কিন্তু বন্ধুত্বের যে আত্মীয়তা যেকোনো সম্পর্কের ক্ষেত্রে অপরিহার্য বলে দাবি করছি, তা অনুপস্থিত থাকলে রক্তের বা কাগজে গড়া চুক্তিভিত্তিক সম্পর্ক যতই ফলাও করে থাকুক না কেন, তা পানসে লাগতে পারে। আমাদের জীবনে, আমাদের চারপাশে আমরা এমন অনেক বন্ধুত্বহীন, পারস্পরিক সম্মানহীন, প্রাণহীন, প্রেমহীন সম্পর্ক অহরহ দেখতে পাই।যে বাবা-পুত্রের মধ্যে শুধু ভয়ভীতি আর দায়িত্ব পালনের আনুষ্ঠানিকতার বাইরেও দারুণ বন্ধুত্ব আছে, তারাই পৃথিবীর শ্রেষ্ঠ পিতা-পুত্র, মা-সন্তান। ভাই-বোনের ক্ষেত্রেও একই কথা। যে স্বামী-স্ত্রী বা প্রেমিক যুগল একে অন্যের ভেতরে শুধু সুরক্ষা নয়, বন্ধুত্বের সমতাকে সব অর্থে প্রাধান্য দেয়, প্রতিষ্ঠা দেয়, তারাই পৃথিবীর শ্রেষ্ঠ প্রেমিক-প্রেমিকা, জীবনসঙ্গী। বন্ধুত্বের শক্তি এবং মন্ত্র এতই ব্যাপক যে এর প্রভাবকে শুধু পরিবারের গণ্ডির ভেতরেই আবদ্ধ করে রাখলে আমরাই বঞ্চিত হব। বন্ধুত্ব মানে ভীতির অনুপস্থিতি, যা দেয়াল ভাঙে এবং দায়িত্বশীলতা বাড়ায়। আমাদের কাজের পরিবেশের ক্ষেত্রেও বন্ধুত্বের খোলামেলা হাওয়া থাকলে, কপট গাম্ভীর্যের ভারী পরিবেশ না থাকলে সেখানেও একটা পরিবার তৈরি হয়। যে রাষ্ট্র বন্ধুভাবাপন্ন, তার নাগরিকেরাও অধিক দায়িত্বশীল হবে। আমাদের বাড়িতে যে মানুষ জীবনের প্রয়োজনে খেটে কাজ করে, সে তার কাজটাই হয়তো করে যাবে জীবনভর, কিন্তু আমার মুখের একটা সহজ বন্ধুসুলভ হাসির উষ্ণতা তার জীবনের কাঠিন্যের গ্লানি অনেকটাই দূর করবে, এটাই বন্ধুত্বের শক্তি, ভালোবাসার শক্তি, আর এটুকু করার ক্ষমতা মানুষ হিসেবে এখনো আমাদের হাতেই আছে।এই বোধ যখন একটা সমাজের অধিকাংশ মানুষের ভেতর সহজাতভাবে বিরাজ করে, সেই সমাজে বন্ধুত্বের পথ ধরে শান্তি আসে। একজন অন্য ধর্মের বা পরিচয়ের মানুষকে আমি যখন বন্ধু ভাবতে পারি না, তাকে তার মতো করে মেনে নিয়ে আমার প্রাণের ভেতরে টেনে নিতে পারি না, শুধু তাকে ছোট করে আর আমাকে বড় করে ‘আমার আমার-তোমার তোমার’ বিভাজন করি, তখনই সেই সমাজে আমি বন্ধুত্ব নয়, শত্রুতার বিষ ছড়ানোর প্রক্রিয়ায় সক্রিয়ভাবে ব্যক্তি হিসেবে অংশ নিয়ে ফেলি। আমাদের চেতনার সব রন্ধ্রে বন্ধুভাবাপন্নতার সুর, স্থান-কাল-পাত্রনির্বিশেষে বেজে চলার নামই ‘মানবতা’। মানবতার প্রথম শর্তই বন্ধুভাবাপন্নতা। আজকের পৃথিবীতে যে সহিংসতার চিত্র, তার থেকে উত্তরণের দিকে যদি সভ্যতা হিসেবে আমরা এগোতে চাই, তাহলে যে যেখানে যেই ভূমিকায় বা যেই সম্পর্কেই থাকি না কেন, সেখান থেকে সারাক্ষণ এই বন্ধুত্বের সংগীতকে বিশ্বব্যাপী ছড়িয়ে দেওয়াটাই আমাদের একমাত্র পথ। বিশ্বের শান্তিপ্রক্রিয়ায় এটুকু করার ক্ষমতা আমাদের প্রত্যেকেরই আছে। কেননা আমরা সবাই যুক্ত এবং এক অবিচ্ছেদ্য অস্তিত্বের অংশ। লেখক: সংগীতশিল্পী ও মানসিক স্বাস্থ্যকর্মীইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "যানবাহন ভাঙচুরের প্রতিবাদ ও নিরাপত্তার দাবিতে নারায়ণগঞ্জে পরিবহনশ্রমিকেরা ঢাকা-চট্টগ্রাম মহাসড়ক অবরোধ করেছেন। এতে ঢাকা-চট্টগ্রাম মহাসড়কসহ আশপাশের জেলা শহরগুলোয় তীব্র যানজটের সৃষ্টি হয়েছে। আজ বুধবার সকাল সাড়ে আটটা থেকে সিদ্ধিরগঞ্জের সাইনবোর্ড এলাকায় পরিবহনশ্রমিকেরা মহাসড়ক অবরোধ করেন।প্রত্যক্ষদর্শী ব্যক্তিরা বলেন, যানবাহন চলাচল বন্ধ থাকায় দুর্ভোগে পড়েন বিভিন্ন গন্তব্যের যাত্রীরা। বেলা সাড়ে ১১টার দিকে পরিবহনশ্রমিকেরা সিদ্ধিরগঞ্জের মৌচাক এলাকায় বিভিন্ন স্কুল–কলেজগামী শিক্ষার্থীদের ওপর হামলা চালান। শিক্ষার্থীদের মারধর করতে দেখা গেছে তাঁদের।প্রত্যক্ষদর্শী ও পুলিশ জানায়, সকাল আটটার দিকে পরিবহনশ্রমিকেরা যানবাহন ভাঙচুর ও নিরাপত্তাদের দাবিতে সিদ্ধিরগঞ্জের সাইনবোর্ড এলাকায় ঢাকা-চট্টগ্রাম মহাসড়কে অবস্থান নেন। এ সময় তাঁরা বিক্ষোভ মিছিল নিয়ে মহাসড়ক অবরোধ করেন। মহাসড়কের দুপাশে (ঢাকাগামী ও চট্টগ্রামগামী) যানবাহন চলাচল বন্ধ করে দেন। গণপরিবহন ঢাকায় ঢুকতে ও ঢাকা থেকে বের হতে বাধা দেন। এতে দেশের গুরুত্বপূর্ণ মহাসড়কে যানবাহন চলাচল বন্ধ হয়ে যায়। তীব্র যানজটের সৃষ্টি হয়। যানবাহন চলাচল বন্ধ থাকায় দুর্ভোগে পড়েছেন বিভিন্ন গন্তব্যের যাত্রীরা।পরিবহনশ্রমিকদের দাবি, দুর্ঘটনা ঘটতেই পারে। এ কারণে তাঁদের গাড়িতে হামলা ও ভাঙচুর করা হচ্ছে। পরিবহনশ্রমিকদের মারধর করা হচ্ছে। এটা মেনে নেওয়া যায় না। পরিবহনশ্রমিকদের নিরাপত্তা দেওয়া না হলে কোনো গাড়ি চলবে না।শিক্ষার্থীরা অভিযোগ করেছেন, সিদ্ধিরগঞ্জের মৌচাক এলাকায় পরিবহনশ্রমিকেরা বিভিন্ন স্কুল-কলেজগামী শিক্ষার্থীদের ওপর হামলা চালান এবং তাঁদের মারধর করেন।জেলার অতিরিক্ত পুলিশ সুপার মনিরুল ইসলাম জানান, সকাল থেকে বাস পরিবহনশ্রমিকেরা তাঁদের নিরাপত্তার দাবিতে সড়ক অবরোধ করেছেন। এ ব্যাপারে তাঁরা নিশ্চয়তা চান। নিশ্চয়তা পেলে তবে গাড়ি চালাবেন। অবরোধ তুলে নেবেন। তাঁদের দাবির বিষয়টি ঊর্ধ্বতন কর্তৃপক্ষকে জানানো হয়েছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "ইউটিউবে একবার ভিডিও বিজ্ঞাপন দেখেছিলাম। ভূমিষ্ঠ হয়েই শিশু নার্সের পকেট থেকে মুঠোফোন তুলে নেয়। গুগল ঘেঁটে, নির্দেশিকা দেখে, নিজেই নিজের আমবিলিক্যাল কর্ড কেটে ফেলে। এরপর সেলফি তোলে। কম্পিউটার চালায়। আবার জিপিএএস দেখে দেখে পথ চিনে নিয়ে রাস্তায় বেরিয়ে আসে। আর তা দেখে মূর্ছা যান ডাক্তার। \nপ্রতীকী অর্থে চিন্তা করলে এই ভিডিওতে খুব অবাক হওয়ার কিছু নেই। এখন শিশুরা আশৈশব বাবা-মায়ের মুঠোফোনের ব্যবহার দেখে অভ্যস্ত। হয়তো সে থেকেই খুব অল্প বয়সে তারা প্রযুক্তির ব্যবহার শিখে নেয়। নতুন প্রযুক্তির সঙ্গে তৈরি হয় নতুন একটা জগৎ। তবে সে জগতেরও যে কিছু শিষ্টাচার থাকে বা থাকতে পারে, তা অনেক অভিভাবকই ভুলে যান। অবশ্য বুড়ো-বড়রাও যে খুব সচেতন, তা-ও না।\n\nডিজিটাল ফুটপ্রিন্ট বিষয়টা মোটামুটি সবারই জানা আছে। যে জিনিস একবার হাতের মুঠো (পড়ুন টেক্সট বক্স) থেকে বেরিয়ে গেছে, তা আর ফিরিয়ে নেওয়ার সুযোগ নেই। আর তাই সেন্ড বোতাম চাপার আগে বারবার দেখুন, বারবার ভাবুন আর মনে রাখুন নিচের বিষয়গুলো—\n\n১. এসএমএস পাঠানোর আগে সময় দেখে নিন। কাজের এসএমএস কাজের সময়ের মধ্যে রাখলেই ভালো। আর ব্যক্তিগত সম্পর্কের ক্ষেত্রে সময়ে বুঝে এসএমএস পাঠান। তবে ঘুমের সময় কাউকেই এসএমএস করা উচিত না।\n২. প্রাপ্তিস্বীকার গুরুত্বপূর্ণ। এসএমএস কিংবা ই-মেইলের উত্তর দিতে ভুলবেন না। আর কিছু না হোক, শুধু ‘ধন্যবাদ’ হলেও লিখে পাঠান।\n৩. এসএমএস সব সময় সংক্ষিপ্ত ও সুনির্দিষ্ট হওয়া উচিত। ই-মেইলও তা-ই।\n৪. প্রাতিষ্ঠানিক যোগাযোগের শুরুটা এসএমএসের মাধ্যমে হওয়া উচিত না। আগে থেকে চেনেন, ফোনে কথা কিংবা ই-মেইলে যোগাযোগ হয়েছে, এমন কাউকে এসএমএস করতে পারেন।\n৫. কোথাও মুঠোফোন চার্জ হতে দেখলে এক টানে খুলে ফেলে নিজের মুঠোফোন চার্জে দেওয়া ঠিক না। খুব প্রয়োজন হলে যার মুঠোফোনে চার্জ হচ্ছিল তাঁকে ভদ্রভাবে জিজ্ঞেস করুন।\n৬. কর্মক্ষেত্রে বসে শুধু ভালো লাগছে বলে ওয়েব ব্রাউজ করা মোটেই যুক্তিসংগত না। সেটা বাসায় করতে পারেন।\n৭. ২০১৫ সালে অক্সফোর্ড ইউনিভার্সিটির বর্ষসেরা শব্দ আদতে কোনো শব্দ ছিল না। সেটা ছিল চেহারায় আনন্দের অশ্রুর ইমোজি। তবে প্রাতিষ্ঠানিক যোগাযোগে ইমোজির ব্যবহার করার আগে ভেবে দেখুন।\n৮. মিটিংয়ে ফোন বন্ধ (নিদেনপক্ষে সাইলেন্ট মোডে) রাখুন। আর জরুরি ফোন কলের আশা করলে তা জানিয়ে দিন এবং কথা বলার সময় অন্যরা বিরক্ত হবেন না, এমন কোথাও গিয়ে কথা বলুন।\n৯. সহকর্মী তার কম্পিউটার বা মুঠোফোনে কী করছে, তা দেখার জন্য উঁকিঝুঁকি মোটেই কাম্য না। যদিও কর্মক্ষেত্রে কাজের বাইরে অন্য কাজ সাধারণত কেউ করে না, তবু নাক না গলানোই উচিত।১০. যেকোনো যোগাযোগে কখনোই রুক্ষ মেজাজে কথোপকথন চালানো উচিত না। এতে আপনার ভাবমূর্তি এবং সম্পর্ক, দুটোই নষ্ট হতে পারে।\n১১. ইংরেজিতে যেকোনো লিখিত যোগাযোগে সব বড় হাতের কিংবা সব ছোট হাতের অক্ষর ব্যবহার করা ঠিক না।\n১২. সামাজিক যোগাযোগমাধ্যমে কোনো কিছু পোস্ট করার আগে অডিয়েন্স, প্রাইভেসি সেটিংস, লেখার ক্ষেত্রে বানান ও ভাষা ভালো করে খতিয়ে দেখুন।\n১৩. কাজের ই-মেইল ঠিকানায় ব্যক্তিগত যোগাযোগ না করাই ভালো। সূত্র: ওয়াশিংটন পোস্ট, লাইফ হ্যাকইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "আপনি কি মনে করেন আপনার বন্ধুরা খুব ভালো? তাঁদের সঙ্গে সব সময় ভালো ব্যবহার করেন? আপনি বন্ধু হিসেবে কেমন, এমনকি আপনার বন্ধুরা বন্ধু হিসেবে কেমন, তা মিলিয়ে নিন। ১. কখনো ভুল পরিস্থিতিতে পড়েছেন?ক. হ্যাঁখ. না২. আপনি কি বড় দল পছন্দ করেন?ক. হ্যাঁখ. না৩. কখন একাকিত্ব বোধ করেন?ক. যখন একা থাকিখ. যখন বড় দলের মধ্যে থাকি৪. আপনি যদি আপনার বন্ধুর সঙ্গী সম্পর্কে নেতিবাচক কোনো গোপন কথা জেনে নেন, কী করবেন তখন?ক. সবার আগে বন্ধুকে এমনভাবে বলব, যাতে সে মন খারাপ না করে।খ. অন্য বন্ধুদের বলে বেড়াবগ. কিছুই করব না৫. সারাক্ষণ মানুষের সান্নিধ্য পছন্দ করেন?ক. হ্যাঁখ. না৬. আপনার বন্ধু অসুস্থ হলে কী করেন?ক. সাহায্য করার যথাসাধ্য চেষ্টা করিখ. কিছুই করি না৭. আপনি কি বন্ধুর সমস্যা দেখলে তাঁকে এড়িয়ে চলেন?ক. হ্যাঁখ. না৮. আপনি কি নানা বিষয়ে বন্ধুদের সারাক্ষণ প্রশ্ন করতে থাকেন?ক. হ্যাঁখ. না৯. যখন কারও কোনো উপকার করেন, বিনিময়ে কি উপকার প্রত্যাশা করেন?ক. অবশ্যইখ. কখনোই নাগ. উপকার করি না১০. যখন কোনো বন্ধুর সঙ্গে ঘুরতে যাওয়ার পরিকল্পনা করেন, সে সময় নাশতার দায়িত্ব আপনাকে দেওয়া হলে কী নেবেন?ক. বন্ধুদের পছন্দের খাবার নেবখ. নানা বৈচিত্র্যের খাবারগ. শুধু চিপস১১. আপনার ঘুরতে যাওয়ার টাকা কি বন্ধুরা দেবে?ক. নাখ. যদি তাঁরা আমাকে কিছু দিতে দেয়গ. অবশ্যই১২. আপনি কি অন্যদের ঘোরার টাকা দেবেন?ক. হ্যাঁখ. না১৩. উপহার পেতে পছন্দ করেন?ক. হ্যাঁখ. যখন আমিও তাঁদের দিইগ. না১৪. অন্যদের কষ্টের কথা শুনতে পছন্দ করেন?ক. হ্যাঁখ. না১৫. নতুন মানুষদের সঙ্গে ঘুরতে ভালোবাসেন?ক. হ্যাঁখ. না১৬. বাড়িতে ছুটিতে থাকার সময় কোন কাজ করতে পছন্দ করেন?ক. বন্ধুদের সঙ্গে দেখা করাখ. বন্ধুদের জন্য উপহার কেনাগ. উপহার পাওয়াঘ. কিছুই না১৭. নিজেকে প্যাশনেট ব্যক্তি মনে করেন?ক. হ্যাঁখ. না১৮. কখনো কখনো নিজেকে কঠিন পরিস্থিতিতে ফেলে দেন?ক. হ্যাঁখ. না১৯. আপনি কি মনে করেন, যখন অসুস্থ হবেন বা বন্ধুদের প্রয়োজন, তখন তাঁরা পাশে থাকবেন?ক. আমি জানি তাঁরা করবেনখ. মনে হয় নাগ. সন্দেহ আছে২০. আপনার বন্ধু যদি গ্রাম থেকে আপনার বাড়িতে বেড়াতে আসে, কী করবেন?ক. পরিকল্পনা করবেন তাঁর সঙ্গে কীভাবে সময় কাটাবেনখ. ফোন ধরব নাগ. কথা বলব না২১. নিজেকে নিষ্ঠাবান মনে করেন?ক. হ্যাঁখ. সব সময় নাগ. আমি জানি না২২. কখনো কাউকে কষ্ট দিয়েছেন?ক. হ্যাঁখ. না২৩. বন্ধু এক জায়গা থেকে আরেক জায়গায় যাবে, কী করবেন?ক. সাহায্য করবখ. করব নাগ. জিজ্ঞাসা করব, কোনো দরকার আছে কি না২৪. আপনি কি কঠিন মনের নাকি নরম মনের?ক. নরম মনখ. কঠিন মন২৫. যখন কেউ আমাকে ছেড়ে চলে যায়, আপনার কি মন খারাপ হয়?ক. হ্যাঁখ. সব সময় নাগ. না২৬. একা থাকতে অপছন্দ করেন?ক. হ্যাঁখ. নাগ. না, আমি একা থাকতে ভালোবাসি মিলিয়ে নিনযদি ২০টির বেশি প্রশ্নের উত্তর ‘ক’ হয়, তাহলে আপনি বন্ধু হিসেবে সেরা, আপনার বন্ধুরাও সেরা। পরস্পরই সৌভাগ্যবান।যদি ১২টি প্রশ্নের উত্তর ‘ক’ হয়, তাহলে বন্ধুত্ব নিয়ে ভাবার দরকার আছে। পরস্পরের দিক থেকে আরেকটু সম্পর্ক দৃঢ় করতে হবে।যদি বেশির ভাগ উত্তর ‘খ’ হয়, তাহলে আপনি ও আপনার সঙ্গে যাঁরা বন্ধুত্ব করেছেন, তাঁরা কেউই প্রকৃত বন্ধু নন। গ্রন্থনা: তৌহিদা শিরোপাসূত্র: বাজফিডইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "northamerica",
        "article": "বাংলাদেশে ‘সড়ক-হত্যায়’ যুক্ত খুনি চালকদের দ্রুত বিচার করে ফাঁসির দাবিতে প্রতিবাদ সমাবেশ হয়েছে নিউইয়র্কের জ্যাকসন হাইটসে। সচেতন নাগরিক সমাজ আয়োজিত সমাবেশটি ৩১ জুলাই মঙ্গলবার সন্ধ্যায় হয়। সড়কে এসব মৃতের মিছিলকে ‘হত্যাকাণ্ড’ হিসেবে বিচার করার দাবি জানান বক্তারা। সমাবেশের সভাপতিত্ব করেন প্রবীণ সাংবাদিক সৈয়দ মোহাম্মদ উল্লাহ। \nসমাবেশের সভাপতিত্ব করেন প্রবীণ সাংবাদিক সৈয়দ মোহাম্মদ উল্লাহ। তোফাজ্জল লিটনের পরিচালনায় বক্তব্য দেন মুজাহিদ আনসারি, সৈয়দ জাকির আহমেদ রনি, মিথুন আহমেদ এবং গোপাল স্যান্ন্যাল। সমাবেশে নৌপরিবহন মন্ত্রী শাহজাহান খানের পদত্যাগ দাবি করা হয়।\n\nসৈয়দ মোহাম্মদ উল্লাহ বলেন, পরিবহন ব্যবস্থার প্রতিটি ক্ষেত্রে যে অরাজকতা এবং দুর্নীতি চলছে, তা সরকারকে শক্ত হাতে দমন করতে হবে। বেপরোয়া গাড়ি চালানো বন্ধ করতে হবে। লাইসেন্স ছাড়া কেউ যেন গাড়ি চালাতে না পারে এবং ফিটনেস ছাড়া যেন কোনো গাড়ি রাস্তায় না নামতে পারে, এ ব্যাপারে সরকারকে কঠোর ব্যবস্থা নিতে হবে।\n\nকমিউনিটি অ্যাকটিভিস্ট মুজাহিদ আনসারি বলেন, ‘পুলিশ বাহিনী কোনো সময় এই সরকারের পক্ষে থাকতে পারবে না। তারা যে সরকার আসবে সেই সরকারের কাজ করবে। তাই বর্তমান সরকারকে ভাবতে হবে পুলিশকে দিয়ে কোমলমতি শিশু-কিশোরদের রক্তাক্ত করা ঠিক হচ্ছে কী না?’গণজাগরণ মঞ্চের অন্যতম সংগঠক সৈয়দ জাকির আহমেদ বলেন, ‘সড়কে বাসগুলো ব্যাপক প্রতিযোগিতার কারণেই এসব হত্যার হার বেড়ে চলেছে। সড়ক ব্যবস্থা পুরোপুরি ভেঙে গেছে। এর কারণ তারা মুনাফার লোভে কোনো আইন কানুন তোয়াক্কা করছে না। আবার যে সকল দুর্ঘটনা ঘটছে তার বিচার হচ্ছে না। তার সুষ্ঠু বিচার না হওয়ার অন্যতম কারণ পরিবহন শ্রমিকদের নেতা নৌমন্ত্রী শাহজাহান খান সব সময় তাদের পক্ষে কথা বলেন এবং সারা দেশে গাড়ি বন্ধ করে দেওয়ার হুমকি দেন।’সম্মিলিত সংস্কৃতি জোট উত্তর আমেরিকার আহ্বায়ক মিথুন আহমেদ বলেন, ‘যে সব হত্যাকাণ্ড হয়েছে-তার বিচার করতে হবে।’নিউইয়র্ক গণজাগরণ মঞ্চের অন্যতম সংগঠক গোপাল স্যান্নাল বলেন, ‘দেশের প্রতিটি ঘরে যখন একজন করে সড়কে দুর্ঘটনায় মারা যাবেন তখন কী সরকারের টনক নড়বে?’২৯ জুলাই দুপুরে রাজধানীর হোটেল র‍্যাডিসনের বিপরীত পাশের জিল্লুর রহমান উড়াল সড়কের ঢালের সামনের রাস্তার ওপর জাবালে নূর পরিবহনের তিনটি বাস রেষারেষি করতে গিয়ে একটি বাস রাস্তায় দাঁড়িয়ে থাকা লোকজনের ওপর উঠে পড়ে। এতে দুই শিক্ষার্থী নিহত ও নয়জন আহত হয়। নিহত দুই শিক্ষার্থী হলো শহীদ রমিজউদ্দিন ক্যান্টনমেন্ট কলেজের দ্বাদশ শ্রেণির ছাত্র আবদুল করিম ওরফে রাজীব (১৭) এবং একই কলেজের একাদশ শ্রেণির ছাত্রী দিয়া খানম মিম (১৬)।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "northamerica",
        "article": "ট্রাম্প প্রশাসন ২০০ বিলিয়ন ডলার মূল্যের চীনা পণ্যে স্থগিত শুল্ক ১০ শতাংশ থেকে বাড়িয়ে ২৫ শতাংশ করতে যাচ্ছে। বিষয়টির সম্পর্কে জানে—এমন একটি সূত্র সিএনএনকে নিশ্চিত করেছে।খবরটি প্রথম প্রকাশ করে ব্লুমবার্গ।সূত্রমতে, এই পদক্ষেপ, যা এখনো চূড়ান্ত হয়নি এবং বদলাতে পারে, যুক্তরাষ্ট্র ও চীনের মধ্যে বাণিজ্যযুদ্ধে অচলাবস্থা তৈরি হওয়ায় জন্ম নিয়েছে। যুক্তরাষ্ট্র ও চীনা কর্মকর্তাদের মধ্যে আলোচনায় উত্তেজনা প্রশমনের মতো কোনো অগ্রগতি হয়নি।যুক্তরাষ্ট্র ইতিমধ্যে ৩৪ বিলিয়ন ডলার মূল্যের চীনা পণ্যে ২৫ শতাংশ শুল্ক ধার্য করেছে। চীন পাল্টা ব্যবস্থা হিসেবে তাৎক্ষণিকভাবে সমমূল্যের মার্কিন পণ্যে শুল্ক ধার্য করে।চলতি সপ্তাহেই ১৬ বিলয়ন ডলার মূল্যের পণ্যে শুল্ক কার্যকর হতে পারে।মার্কিন বাণিজ্য প্রতিনিধি রবার্ট লাইটহাইজার এর আগে ১০ শতাংশ শুল্ক আরোপ হতে পারে—এমন আরও ২০০ বিলিয়ন ডলার মূল্যের চীনা রপ্তানির তালিকা প্রকাশ করলে বিষয়টি নিয়ে উত্তেজনা বৃদ্ধি পায়। তালিকায় ছিল ফলমূল ও সবজি, হাতব্যাগ, রেফ্রিজারেটর, রেইন জ্যাকেট ও বেসবল প্লাভস।ওই শুল্ক, যা এখন আরও চড়া হতে পারে, সেপ্টেম্বর নাগাদ কার্যকর হওয়ার সম্ভাবনা রয়েছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সড়কে নিরাপত্তার দাবিতে ছাত্রছাত্রীদের আন্দোলনের তৃতীয় দিন। বেলা ১১টা। আন্দোলনরত একদল ছাত্র ফার্মগেটে সড়ক অবরোধ ও বাসের লাইসেন্স পরীক্ষা শেষে মিছিল করে কেবলই সার্ক ফোয়ারা মোড়ে সোনারগাঁও হোটেলের সামনে এসেছে। তারা সেখানে স্বাধীন পরিবহনের একটি বাসের চালকের লাইসেন্স পরীক্ষা করছিল। শাহবাগের দিক থেকে আসা বাসটিতে আগে থেকেই সাদা ইউনিফর্ম পরা কিছু ছাত্র ছিল। তারাই গাড়িটি কারওয়ান বাজার সিগনালে থামায়। গাড়িটি চালাচ্ছিল ১৩ থেকে ১৪ বছর বয়সী এক কিশোর। তার কোনো লাইসেন্স না থাকায় ছাত্ররা যাত্রীদের বলে, ‘আপনারা নেমে যান, আমরা গাড়ির কিছু করব না। এই গাড়ি নিরাপদ না।’গাড়িটি তখন ঘিরে ছিল স্কুলের নীল পোশাক পরা প্রায় দুই-আড়াই শ ছাত্র। হঠাৎ ইউনিফর্ম ছাড়া সাদা টি-শার্ট পরা এক যুবক ইট নিয়ে গাড়ির সামনের কাচ ভেঙে ফেলে। তড়িঘড়ি করে ছাত্ররা তাকে ধস্তাধস্তি করে আটকায়।পুলিশ তখন সার্ক ফোয়ারা চত্বরে দাঁড়িয়ে দেখছিল।ছাত্ররা ভাঙচুরকারী যুবককে পাকড়াও করে দূরে দাঁড়ানো পুলিশের কাছে নিয়ে যায়। ছাত্ররা বারবার বলিছল, ‘তুই গাড়ি ভাঙলি ক্যান? আমরা কি ভাঙচুরের আন্দোলন করতেছি?’। তারা যুবকটিকে পুলিশের হাতে সোপর্দ করে।এ প্রতিবেদকের জিজ্ঞাসার জবাবে যুবকটি নিজেকে ছাত্রলীগের কর্মী বলে দাবি করেন। পুলিশের হাতে থাকা যুবকটির সঙ্গে এই প্রতিবেদকের যে কথাবার্তা হয়: (ভিডিও দেখুন)প্রশ্ন: আপনি কে, আপনার পরিচয় বলেন। যুবক: আমি হবিগঞ্জ সরকারি বৃন্দাবন কলেজের ছাত্র। \nপ্রশ্ন: আপনি ঢাকায় এসেছেন কেন? \nউত্তর: গাজীপুরে ভুটের (ভোট) কাজে আসছি। \nপ্রশ্ন: কার ভোটের কাজে? \nউত্তর: আমার ভুট। \nপ্রশ্ন: গাজীপুরে কিসের ভোট আপনার? আপনার বাড়ি তো হবিগঞ্জে বললেন। \nউত্তর: আমার কাজে, মানে কলেজের কাজে। \nপ্রশ্ন: আপনি কোনো দল করেন? \nউত্তর: ছাত্রলীগ। \nপ্রশ্ন: কোন ইউনিট, কোন শাখা? \nউত্তর: হবিগঞ্জ বৃন্দাবন কলেজ। \nপ্রশ্ন: আপনার ইউনিটের প্রেসিডেন্ট-সেক্রেটারির নাম বলেন। \nউত্তর: আমার নাম নাঈম আহমেদ নাঈম। আমার নেতার নাম সাঈদুর রহমান। \nপ্রশ্ন: তিনি কি সভাপতি? \nউত্তর: জি।কথা বলার সময় বারবার হাত ঝাপটা দেওয়ায় পুলিশ তাঁকে হাতকড়া পরায়। এরপর পুলিশ নাঈম আহমেদ পরিচয়ে দেওয়া যুবকটিকে টানতে টানতে আরেক দিকে নিয়ে যায়। আর ছাত্ররা মিছিল করে চলে যায় শাহবাগের দিকে।তবে এ প্রতিবেদন লেখার সময় হবিগঞ্জ ছাত্রলীগ জেলা কমিটির সভাপতি সাইদুর রহমানের সঙ্গে যোগাযোগ করা হয়। ছাত্রলীগের এ নেতা শাহ নাঈম নামের কর্মীর কথা স্বীকার করেন। তবে নাঈম আহমেদ নাঈমের বিষয়ে সুস্পষ্ট করে কিছু বলতে পারেননি।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের বলেছেন, আগামী সপ্তাহে প্রস্তাবিত সড়ক নিরাপত্তা আইন অনুমোদনে মন্ত্রিসভায় উত্থাপন করা হবে। আগামী দুই মাসের মধ্যে আইনটি সংসদে পাস হবে বলে তিনি আশা প্রকাশ করেছেন। আজ বুধবার রাজধানীর সেতু ভবনে আয়োজিত সংবাদ সম্মেলনে মন্ত্রী এসব কথা বলেন।রাজধানীর বিমানবন্দর সড়কে বাসের চাপায় দুই শিক্ষার্থীর মৃত্যুর প্রতিবাদে বিক্ষুব্ধ শিক্ষার্থীদের রাস্তায় নামার বিষয়ে ওবায়দুল কাদের বলেন, ‘শিক্ষার্থীদের প্রতিবাদ করার যৌক্তিকতা আছে। এই আন্দোলনের যৌক্তিকতা আছে। দুই সহপাঠীকে হারিয়ে তারা সড়কে নেমেছে, তাদের এই বিক্ষোভ ক্ষোভের বাস্তবতাও আছে। দুই সম্ভাবনাময় শিক্ষার্থী নিহত হয়েছে—এর জন্য সবার খারাপ লেগেছে। প্রধানমন্ত্রী মর্মাহত, আমরা সবাই তাদের জন্য কষ্ট পেয়েছি। তারপরও আমি শিক্ষার্থীদের বলব, একটু ধৈর্য ধরো, সময় দাও।’এ সময় মন্ত্রী বলেন, ‘নৌপরিবহনমন্ত্রী নিজেও তাঁর বক্তব্যের জন্য ক্ষমা চেয়েছেন। শিক্ষার্থীদের দাবিগুলো নিয়ে কাজ শুরু হয়েছে। সড়ক নিরাপত্তা আইন পাস হলেই কাজ শুরু হবে। দুর্ঘটনা যারা ঘটিয়েছে, তাদের অনেককে গ্রেপ্তার করা হয়েছে। একটু সময় দিন। যারা দোষী, যারা তাদের ন্যূনতম ছাড় দেওয়া হবে না।’দুর্ঘটনার পর নৌপরিবহনমন্ত্রী শাজাহান খানের বক্তব্যের বিষয়ে তাঁকে কিছু বলেছেন কি না, জানতে চাইলে ওবায়দুল কাদের বলেন, ‘এই দুর্ঘটনার পর নৌমন্ত্রীকে ডেকে প্রধানমন্ত্রী তাঁর বক্তব্য দিয়েছেন। তাঁকে অনেক কিছু বলেছেন। প্রধানমন্ত্রী কোনো বক্তব্য দেওয়ার পর এই ব্যাপারে আমাদের আর কথা বলা ঠিক না।’শিক্ষার্থীদের আন্দোলনের মুখে রাস্তাঘাটে যানবাহন কম, বিপাকে পড়েছেন মানুষ—এ বিষয়ে জানতে চাইলে ওবায়দুল কাদের বলেন, স্বাভাবিকভাবেই যাঁরা গাড়ির মালিক, তাঁরা তো গাড়ি বের করবেন না—এটাই স্বাভাবিক। গতকালও গাড়ি ভাঙচুর হয়েছে। তবে এই পরিস্থিতি শিগগিরই কেটে যাবে। সবকিছু স্বাভাবিক হবে।আইন তো হয়, কিন্তু দেখা যায় নৌমন্ত্রী শ্রমিক ফেডারেশন করেন, ধর্মঘটে যান। তিনি মন্ত্রিসভার সদস্য হিসেবে বাধা দিলে কী হবে—এমন প্রশ্নের জবাবে ওবায়দুল কাদের বলেন, আইন বাস্তবায়নের ক্ষেত্রে নৌপরিবহনমন্ত্রী বাধা না। এটা বাস্তবায়ন করবে সড়ক পরিবহন ও সেতু মন্ত্রণালয়। এখানে নৌ মন্ত্রণালয়ের কোনো ভূমিকা নেই। তিনি কোনো হস্তক্ষেপ করতে পারবেন না।বর্তমানে সড়কের অবস্থা নিয়ে মন্ত্রী বলেন, সড়কে নৈরাজ্য নেই, তবে কিছু বিশৃঙ্খলা আছে। আইন পাস হলে এগুলো দূর করা হবে। আইন হলে যানজট ও সড়কের বিশৃঙ্খলা নিয়ন্ত্রণে আসবে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "northamerica",
        "article": "মেক্সিকোর দুরাঙ্গো রাজ্যে একটি উড়োজাহাজ দুর্ঘটনায় পড়েছে। এ সময় ওই উড়োজাহাজে ৯৭ জন যাত্রী ও চারজন ক্রু ছিলেন। এ ঘটনায় কেউ নিহত হননি বলে জানান ওই রাজ্যের গভর্নর। তবে আহত হয়েছেন ৮৫ জন। দুজনের অবস্থা গুরুতর। বিবিসি অনলাইনের এক প্রতিবেদনে এ তথ্য জানানো হয়।এক টুইটে দুরাঙ্গোর গভর্নর জস এইসপুরো বলেন, উড়োজাহাজে থাকা ১০১ জনের কেউ মারা যাননি। তবে ৮৫ জন আহত। তাঁদের মধ্যে ৩৭ জনকে হাসপাতালে নেওয়া হয়। এরম জিকো এএম ২৪৩১ ফ্লাইটটি গুয়াদালুপ ভিক্টোরিয়া আন্তর্জাতিক বিমানবন্দর থেকে মেক্সিকো সিটিতে যাচ্ছিল। এটি ওড়ার কিছুক্ষণ পরেই দুর্ঘটনার মুখে পড়ে।ওই উড়োজাহাজে কোন দেশের যাত্রী ছিলেন, তা বিস্তারিত জানানো হয়নি।বিমানবন্দর কর্তৃপক্ষ জানায়, খারাপ আবহাওয়ার কারণে এ দুর্ঘটনা ঘটেছে। উড্ডয়নের পরপরই বড় ধরনের ঝড়ে আক্রান্ত হয় উড়োজাহাজটি। জরুরি অবতরণের সময় দুর্ঘটনাটি ঘটে। উড়োজাহাজটি বিধ্বস্ত হলে আগুন ধরে যায়। তবে দ্রুত আগুন নিভিয়ে ফেলায় এতে কেউ দগ্ধ হননি। বিধ্বস্ত হওয়ার পরপরই উড়োজাহাজের বেশির ভাগ যাত্রী হেঁটেই সেখান থেকে নিরাপদ স্থানে সরে যান। দুর্ঘটনার পরপরই বিমানবন্দরের সব কার্যক্রম বন্ধ করে দেওয়া হয়েছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "ঢাকার কেরানীগঞ্জে র‍্যাবের সঙ্গে ‘বন্দুকযুদ্ধে’ রাজধানীর মোহাম্মদপুরের মনির হোসেন নামের এক ব্যক্তি নিহত হয়েছেন। র‌্যাপিড অ্যাকশন ব্যাটালিয়নের (র‌্যাব) দাবি, নিহত ব্যক্তি ‘সন্ত্রাসী’। তিনি ‘সিক্সটি ফাইভ মনির’ নামে পরিচিত ছিলেন। তাঁর বিরুদ্ধে ঢাকার কয়েকটি থানায় অন্তত ১০টি মামলা রয়েছে।গতকাল মঙ্গলবার রাত পৌনে ১২টার দিকে কেরানীগঞ্জ মডেল থানার আঁটি ভাওয়াল এলাকায় কথিত বন্দুকযুদ্ধের এ ঘটনা ঘটে।র‌্যাব-২ এর ভাষ্য, গতকাল রাত পৌনে ১২টার দিকে জানা যায়, ঢাকার মোহাম্মদপুর এলাকার সন্ত্রাসী মনির হোসেন ওরফে সিক্সটি ফাইভ মনির (৬৫) কেরানীগঞ্জের আঁটি ভাওয়াল এলাকায় তাঁর সহযোগীদের নিয়ে অবস্থান করছেন। এ সময় র‌্যাব-২-এর সদস্যরা ওই এলাকায় অভিযান চালালে সন্ত্রাসীরা র‌্যাবের উপস্থিতি টের পেয়ে তাদের লক্ষ্য করে গুলি ছোড়ে। আত্মরক্ষার্থে র‌্যাবও পাল্টা গুলি ছোড়ে। গুলিবিনিময়ের একপর্যায়ে সন্ত্রাসীরা পালিয়ে যায়। পরে সেখানে গুলিবিদ্ধ অবস্থায় মনিরকে পাওয়া যায়। কেরানীগঞ্জ মডেল থানার পুলিশ ঘটনাস্থল থেকে গুরুতর আহত মনিরকে উদ্ধার করে ঢাকা মেডিকেল কলেজ হাসপাতালে নিয়ে যায়। কর্তব্যরত চিকিৎসা কর্মকর্তা তাঁকে মৃত ঘোষণা দেন।  \nঘটনাস্থল থেকে সন্ত্রাসীদের ফেলে যাওয়া একটি পিস্তল, একটি শুটারগান, পাঁচটি গুলি ও একটি ম্যাগাজিন জব্দ করেছে র‍্যাব।\n \nর‌্যাব-২-এর জ্যেষ্ঠ সহকারী পুলিশ সুপার মো. রবিউল ইসলাম বলেন, মনির মোহাম্মদপুরের সন্ত্রাসী ছিলেন। তিনি ‘সিক্সটি ফাইভ মনির’ নামে পরিচিত। তাঁর বিরুদ্ধে রাজধানীর মোহাম্মদপুরসহ কয়েকটি থানায় হত্যা, ডাকাতি, অস্ত্র নিয়ন্ত্রণ মামলাসহ কমপক্ষে ১০টি মামলা রয়েছে।কেরানীগঞ্জ মডেল থানার ভারপ্রাপ্ত কর্মকর্তা (ওসি) শাকের মোহাম্মদ যুবায়ের বলেন, গোলাগুলির সংবাদ পেয়ে পুলিশ ঘটনাস্থলে পৌঁছে মনিরকে আহত অবস্থায় উদ্ধার করে। পরে চিকিৎসার জন্য ঢাকা মেডিকেল কলেজ হাসপাতালে নিয়ে গেলে কর্তব্যরত চিকিৎসক মৃত ঘোষণা করেন। এ ব্যাপারে একটি মামলা প্রক্রিয়াধীন রয়েছে বলে তিনি জানান।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "কাকতালীয় ব্যাপার বুঝি একেই বলে!নয় বছর আগের কথা। ওয়েস্ট ইন্ডিজে গিয়ে টেস্ট ও ওয়ানডে সিরিজ জয়ের পর বাংলাদেশ সফরটি শেষ করেছিল একটি টি-টোয়েন্টি ম্যাচ দিয়ে। আগে ব্যাটিংয়ে নেমে ৬ ওভার শেষে বাংলাদেশের স্কোর ছিল ৪ উইকেটে ৪৩। আজ নয় বছর পর আবার ওয়েস্ট ইন্ডিজ সফরের টি-টোয়েন্টি ম্যাচেও ৬ ওভার শেষে ৪ উইকেটে ৪৩ রান তুলল তামিম-সাকিবরা। মজার ব্যাপার হচ্ছে মাঠটাও সেই এক—ওয়ার্নার পার্ক!সেবার অবশ্য প্রথম ওভারে কেউ ফেরেনি। ফিরেছে দ্বিতীয় ওভারে, আজকের মতোই জোড়া আত্মাহুতি। ড্যারেন স্যামির করা দ্বিতীয় ওভারের চতুর্থ ও পঞ্চম বলে ফিরেছিলেন জুনায়েদ সিদ্দিক ও মোহাম্মদ আশরাফুল। পরের ওভারে তামিম ইকবাল আর ষষ্ঠ ওভারে সাকিব আল হাসান। বাংলাদেশের গড়া ৯ উইকেটে ১১৮ রানের স্কোর বেশ সহজেই টপকে গিয়েছিল ‘দ্বিতীয় সারি’র ওয়েস্ট ইন্ডিজ দল।ক্যারিবীয়দের এবারের দলটা মোটেই ‘দ্বিতীয় সারি’র নয়; রীতিমতো বিশ্বচ্যাম্পিয়ন। তবে বাংলাদেশ দলও ২০০৯ সালের চেয়ে অনেক বেশি অভিজ্ঞ। যদিও টি-টোয়েন্টিতে সেটির প্রতিফলন পাওয়া যায় খুব সামান্যই। তা না হলে তামিম আজ ইনিংসের প্রথম বলেই কীভাবে ডাউন দ্য উইকেট যেতে পারলেন? ওয়ানডে সিরিজে দুর্দান্ত ফর্মে থাকার আত্মবিশ্বাস থেকেই কি এই আত্মাহুতি? ঠিক তার দুই বল পর সৌম্য সরকারের আউট নিয়েও প্রশ্ন থাকবে। স্পিনে যে তাঁর পা চলে না, সৌম্য সেটি নিজেই সবার চোখে আঙুল দিয়ে দেখিয়ে দিলেন।নিজের প্রথম বলেই এই দুই ওপেনার আউট হয়ে ‘অনাকাঙ্ক্ষিত’ দুটি রেকর্ডের জন্ম দিলেন। তামিমকে দিয়েই শুরু করা যাক। এর আগে আন্তর্জাতিক টি-টোয়েন্টিতে ম্যাচের প্রথম বলেই আউট হওয়ার ১৬টি নজির ছিল। এখানেও কাকতালীয় ব্যাপার, ম্যাচের দ্বিতীয় ইনিংসে প্রথম বলে আউট হওয়ার নজিরও ১৬টি!কিন্তু তামিম আজ ম্যাচের প্রথম বলে আউট হয়ে ব্যাপারটিকে আর কাকতালীয় রাখেননি। কিন্তু তার চেয়েও বড় কথা হলো, তামিম একটি জায়গায় এই ৩২ জনের চেয়ে আলাদা। এই ৩২ জনে কেউই তাঁদের দলীয় ইনিংসের প্রথম বলে স্টাম্পিংয়ের ফাঁদে পড়ে আউট হননি, যেটি হয়েছেন তামিম। অ্যাশলে নার্সের বলে ডাউন দ্য উইকেটে এসে ব্যাটে-বলে সেভাবে করতে পারেননি। পরিণতি হিসেবে আন্তর্জাতিক টি-টোয়েন্টির ইতিহাসে প্রথম ব্যাটসম্যান হিসেবে দলীয় ইনিংসের প্রথম বলে স্টাম্পিংয়ের ফাঁদে পড়ে আউট হওয়ার নজির গড়লেন তামিম।তামিমের এই ‘গোল্ডেন ডাক’-কে সৌম্য সরকার অন্য মাত্রা দিয়েছেন ঠিক তার দুই বল পর। নার্সের করা চতুর্থ বলে প্রথমবারের মতো স্ট্রাইকে যান সৌম্য। নিখুঁত লেংথের ডেলিভারিটি ব্যাক ফুটে খেলতে গিয়ে বোল্ড আউট হয়েছেন। অর্থাৎ একই ইনিংসে দুই ওপেনারই ‘গোল্ডেন ডাক’! আন্তর্জাতিক টি-টোয়েন্টিতে এমন নজির কী আর আছে? না, নেই। এই সংস্করণের ইতিহাসে প্রথম ওপেনিং জুটি হিসেবে একই ইনিংসে ‘গোল্ডেন ডাক’ মারার নজির গড়লেন তামিম-সৌম্য।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "শোকাবহ আগস্টের প্রথম দিন আজ। ১৯৭৫ সালের ১৫ আগস্ট সপরিবারে হত্যা করা হয়েছিল স্বাধীনতার স্থপতি বঙ্গবন্ধু শেখ মুজিবুর রহমানকে। ১৫ আগস্ট জাতীয় শোক দিবস হিসেবে পালন করা হয়। \nপ্রতিবছরের মতো এবারও শোকাবহ আগস্টের প্রথম দিন থেকে মাসব্যাপী কর্মসূচি পালন করবে আওয়ামী লীগ এবং এর অঙ্গ ও সহযোগী-ভ্রাতৃপ্রতিম সংগঠনগুলো। বিভিন্ন সামাজিক, সাংস্কৃতিক সংগঠনও বিভিন্ন কর্মসূচি পালন করবে।\n\n১৯৭৫ সালের ১৫ আগস্ট কালরাতে সপরিবারে বঙ্গবন্ধুকে হত্যা করা হয়েছিল। ঘাতকদের হাতে ওই রাতে প্রাণ হারান বঙ্গবন্ধুর সহধর্মিণী বঙ্গমাতা বেগম ফজিলাতুন্নেছা মুজিব, বঙ্গবন্ধুর সন্তান শেখ কামাল, শেখ জামাল, শেখ রাসেল এবং পুত্রবধূ সুলতানা কামাল ও রোজি জামাল, বঙ্গবন্ধুর সহোদর শেখ নাসের, ভগ্নিপতি আব্দুর রব সেরনিয়াবাত, ভাগনে যুবনেতা শেখ ফজলুল হক মনি, তাঁর সহধর্মিণী আরজু মনি, কর্নেল জামিলসহ ১৬ জন।\n\nশোকের মাসের প্রথম দিন থেকে মাসব্যাপী রক্তদান, আলোচনা সভাসহ বিভিন্ন কর্মসূচি পালন করবে আওয়ামী লীগ এবং এর অঙ্গ ও সহযোগী সংগঠনগুলো। জাতীয় শোক দিবসে থাকবে বিস্তারিত কর্মসূচি।আজ বুধবার সকাল সাড়ে দশটায় ঢাকা বিশ্ববিদ্যালয়ের ছাত্র-শিক্ষক কেন্দ্রে (টিএসসি) আলোকচিত্র প্রদর্শনীর উদ্বোধন করা হবে।বঙ্গবন্ধু গবেষণা পরিষদ, আমরা মুক্তিযোদ্ধার সন্তান, ঢাকা দক্ষিণ সিটি করপোরেশনসহ বিভিন্ন সংগঠন মাসব্যাপী বিভিন্ন কর্মসূচি পালন করবে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "opinion",
        "article": "৩০ জুলাই একসঙ্গে তিন সিটির নির্বাচন যেভাবে হলো তা শুধু খুলনা ও গাজীপুর মডেলকে ম্লানই করেনি, বরং এমন নির্বাচনের পর প্রধান নির্বাচন কমিশনার যেভাবে নির্বিকারে সন্তুষ্টি প্রকাশ করতে পারলেন, তা আমাদের আরও গভীরভাবে দুশ্চিন্তাগ্রস্ত করেছে। বিএনপি জিতলে ভালো, আওয়ামী লীগ জিতলে খারাপ কিংবা বিরোধী দলের জেতা মানেই ভালো নির্বাচনের নমুনা-এ ধরনের চিন্তাভাবনা যে পরিবেশে হয়ে থাকে, সেই পরিবেশ ৩০ জুলাই ছিল না। ৩০ জুলাই নির্বাচনী ব্যবস্থায় ‘ব্ল্যাক মানডে’ হিসেবেই বিবেচিত হবে।২০১৪ সালের ৫ জানুয়ারির নির্বাচন আমাদের জাতীয় ও সাধারণ নির্বাচন ব্যবস্থার ক্ষতি করেছে। এবার আমরা স্থানীয় সরকার ব্যবস্থারও সর্বনাশ ডেকে আনলাম। ভবিষ্যতের মেয়র নির্বাচনগুলো কোন মডেলে হবে? খুলনা, গাজীপুর নাকি বরিশাল, রাজশাহী, নাকি সিলেট মডেলে হবে? আমরা কি এখন স্লোগান তুলব, ‘সূক্ষ্ম কারচুপির’ দিনগুলো ফিরিয়ে দাও। ‘মিডিয়া ক্যুর’ দিনগুলো ফিরিয়ে দাও। সামনেই সাধারণ নির্বাচন। সারা বিশ্ব বাংলাদেশের ভোট ব্যবস্থা পর্যবেক্ষণ করছে। যত দূর বুঝতে পারি, আন্তর্জাতিক মিত্র ও উন্নয়ন অংশীদারেরা সরকারকে উঠতে-বসতে একটি অংশগ্রহণমূলক নির্বাচন দিতে উৎসাহিত করছে। সার্বিকভাবে একটি সংবেদনশীল পরিস্থিতিতে ব্যালটে প্রকাশ্যে সিল, ছিনতাই করা বা অপেক্ষমাণ ভোটারদের ব্যালট পেপার শেষ হওয়ার খবর অবহিত করার মতো ভিডিও ও আলোকচিত্র গণমাধ্যমে জায়গা করে নিল। অপেক্ষমাণ ভোটাররা জেনেছেন, ব্যালট পেপার শেষ হয়ে গেছে।আবারও বলছি, পরাজিত প্রার্থীর নির্বাচন সুষ্ঠু হয়নি বলে দাবি করাটা বাংলাদেশের সংস্কৃতির অংশ, এটা ঠিক। কিন্তু তিন সিটিতে যত অনিয়ম ও কলঙ্কিত ঘটনা ঘটল, তাতে এ ধরনের আপ্তবাক্য ব্যবহার করে পার পাওয়া যাবে না। কারও পছন্দ হোক বা না হোক, স্থানীয় সরকার পর্যায়ের পাঁচ সিটির ভোটের দিনের পরিবেশ ভালো ছিল না। মানুষ অবাধে ভোট দিতে পেরেছে বলে প্রতীয়মান হয়নি। লোকে বলে ধীরে ধীরে অবস্থার উন্নতি হয়, কিন্তু দলীয় সরকারের অধীনে স্থানীয় সরকারের নির্বাচনী ব্যবস্থায় বিরাট ধস নামল। সাধারণ মানুষ এখন আরও বেশি অসহায় বোধ করতে পারে। এই অসহায়ত্ব তাকে প্রতিনিয়ত কুরে কুরে খাবে।সংসদীয় নির্বাচনে ভোট না দিতে পারার কষ্ট একরকম। ৫ জানুয়ারির একতরফা নির্বাচনের মন্দের ভালো দিকও আছে। একটা সান্ত্বনাও আছে। কারণ, হিসেবে বলা হয়েছিল, এটা সাংবিধানিক ধারাবাহিকতা। এই নির্বাচনের গুণমান নিয়ে প্রশ্ন না তুলতে বলা হয়েছে। বিএনপি বয়কট করেছিল, সেটাও একটা জোরালো যুক্তি ছিল। সাধারণ নির্বাচনে নির্বাচিতদের সঙ্গে এলাকাবাসীর তেমন একটা দেখা-সাক্ষাৎ হয় না। অনেক সাংসদ ভোট শেষে আর নিয়মিত এলাকায় যান না। কিন্তু স্থানীয় সরকারের নির্বাচনে বিজয়ী কোনো জনপ্রতিনিধির পক্ষে তা সম্ভব নয়। মেম্বার-চেয়ারম্যান ও মেয়র-কাউন্সিলররা এলাকাবাসীর সুখ-দুঃখের সাথি। দৈনন্দিন জীবনে নানা ছোটখাটো অথচ অপরিহার্য কারণে তাঁদের যোগাযোগ ঘটে। সে রকম একটি বাস্তবতায় সকাল ১০টা কিংবা দুপুর ১২টার মধ্যে ভোটাভুটি শেষ হওয়ার মতো কারচুপির অভিযোগ পুকুরচুরির মতো প্রবাদবাক্যকে পানসে করে ফেলেছে।একসময় নির্দলীয় তত্ত্বাবধায়ক সরকারের অধীনে স্থানীয় সরকারের নির্বাচনগুলো সেরে ফেলার কথা ভাবা হয়েছিল। অনেকে দাবি করে থাকেন যে ২০১৩ সালে পাঁচ সিটি (বরিশাল, খুলনা, গাজীপুর, রাজশাহী ও সিলেট) নির্বাচনে বিএনপির কাছে আওয়ামী লীগ হেরে যাওয়ার পরে স্থানীয় সরকার নির্বাচনের ব্যাপারে আওয়ামী লীগ নতুন কৌশল গ্রহণ করে। তা হচ্ছে দলীয় প্রতীকে মেয়র নির্বাচন চালু করা। ২০১৫ সালে মন্ত্রিসভায় এ ব্যাপারে সিদ্ধান্ত নেওয়া হয়। ড. বদিউল আলম মজুমদারের মতে, স্থানীয় সরকারে নির্বাচন দলীয় ভিত্তিতে চালু করার পক্ষে তিনটি যুক্তি দেওয়া হয়েছিল। এক. দলীয় ‘শৃঙ্খলার’ ভিত্তিতে মনোনয়নপত্র নিশ্চিত করা। দুই. নির্দলীয় নির্বাচন অরাজনৈতিক হয়, তাই স্থানীয় সরকারের নির্বাচনকে রাজনৈতিক রূপ দেওয়া, তিন. বড় রাজনৈতিক দলগুলোর মধ্যে সহমত রয়েছে যে স্থানীয় সরকারব্যবস্থাও দলীয় ভিত্তিতে হবে। এর সবটাই খোঁড়া যুক্তি। (ডেইলি স্টার, ১৮ অক্টোবর ২০১৫)। যে দেশে স্বীকৃতমতে দলগুলোতে অভ্যন্তরীণ গণতন্ত্রচর্চা নেই, যে দেশে খুনোখুনির মতো অপরাধে অভিযুক্ত দলীয় কর্মী বা ক্যাডারের বিরুদ্ধে কোনো দলীয় ব্যবস্থা নেওয়া যায় না,৩৩ লাখ মামলার ভারে জবুথবু আদালতই ব্যবস্থা নেবেন বলে ফেলে রাখা হয়, যে দেশে ‘পকেট ও অ্যাডহক কমিটি’কে গণতান্ত্রিক ব্যবস্থা বলে মানতে বাধ্য করা হয়, সেই দেশে ওই তিন যুক্তির কোনোটিই যুক্তিসংগত নয়।প্রতিবেশী দেশের রাজ্যগুলোতে দলীয় ভিত্তিতে পঞ্চায়েত নির্বাচন করার অভিজ্ঞতা বিচিত্র, অনেকেই বিপদ দেখেছেন। অনেকেই বলবেন যে পশ্চিমবঙ্গে শুরু থেকেই দলীয় ভিত্তিতে পঞ্চায়েত ব্যবস্থা চালু হয়েছে। তাঁদের উদ্দেশে বলা যায় যে শৃঙ্খলাপূর্ণ দলভিত্তিক ব্যবস্থার প্রবর্তক বামফ্রন্ট তা চালু করেছিল। এখন নিরঙ্কুশবাদ বা দল দূষণের কারণে মমতা বন্দ্যোপাধ্যায়ের জনপ্রিয় শাসনে স্থানীয় সরকার নির্বাচন ভয়াবহ রূপ নিয়েছে। তৃণমূল কংগ্রেসের ক্যাডাররা গত মে মাসে ৪৮ হাজার পঞ্চায়েত আসনের মধ্যে ১৬ হাজারের বেশি আসনে বিরোধী দল বা স্বতন্ত্র কাউকে দাঁড়াতে দেয়নি। তৃণমূলের নেতারা বিনা ভোটে জিতেছেন। ভারতের সুপ্রিম কোর্ট বিস্ময়ের সঙ্গে এই নিয়ে প্রশ্ন তুলেছেন। পশ্চিমবঙ্গ নির্বাচন কমিশনকে এসব ‘নির্বাচিত’ খেলোয়াড়দের শপথ না পড়াতে নির্দেশ দিয়েছিলেন। প্রধান বিচারপতি দীপক মিশ্রের নেতৃত্বাধীন সুপ্রিম কোর্ট বেঞ্চ ৬ আগস্ট এর ফয়সালা দেবেন।বিস্ময়ের ঘোর তো আমাদেরও কাটেনি। ঢাকার দুই সিটি করপোরেশন নির্বাচনের পর সম্প্রতি খুলনা ও গাজীপুর এবং ৩০ জুলাই তিন সিটিতে যা ঘটতে পারল, এরপর আগামী সাধারণ নির্বাচনটি কেমন যাবে, সে বিষয়ে আমরা কোন মডেলে ভাবব, সেটা ভাবতে বিচক্ষণ সিইসি আমাদের সাহায্য করতে পারেন। ১৫৩টি সংসদীয় আসনে বিনা ভোটে পাস করিয়ে নেওয়া যায়, সেটা আমরা বাস্তব হয়ে যাওয়ার আগ পর্যন্ত স্বপ্নেও কল্পনা করিনি। ২০১৪ সালে সেটা ঘটে গেছে। বিনা প্রতিদ্বন্দ্বিতায় স্থানীয় সরকারের কোনো স্তরের নির্বাচন করা যায়, তা আমাদের ভাবনার মধ্যেও আসেনি। এখন মনে হচ্ছে সবই সম্ভব।আমাদের মতো বিহার নির্দলীয় ভিত্তিতেই পঞ্চায়েতকে দাঁড় করিয়েছিল। তৃণমূলে দল গড়া, মাওবাদী প্রভাব কমানোর (কারণ শত শত মাওবাদী জয়ী হচ্ছিল) মতো স্থানীয় কারণ বিবেচনায় তারা পঞ্চায়েতের নির্বাচন দলীয় করল। জম্মু ও কাশ্মীরে নির্দলীয় ভিত্তিতে হচ্ছে। কর্ণাটকে ২০০৫ সালে যখন দল ভিত্তিতে করার কথা উঠল, মহিশুর হাইকোর্টের সাবেক প্রধান বিচারপতি এবং এমনকি কর্ণাটক হাইকোর্টের প্রধান বিচারপতি ডি এম চন্দ্রশেখর নির্বাচন কমিশনে ছুটে গেলেন। তাঁরা বললেন, একে বাঁচান। স্থানীয় সরকারে দলবাজি ঢোকাবেন না। যদিও এটা সত্য যে ভোটারদের কাছে প্রার্থীদের দলীয় পরিচয় গোপন থাকে না। কিন্তু দলীয় প্রতীক ঢোকানোর মধ্যে যে তফাত রয়েছে, সেটা অস্বীকার করা যাবে না। কর্ণাটকে তিন স্তরবিশিষ্ট নির্দলীয় স্থানীয় সরকারব্যবস্থা ১৯৯৩ সালে সংবিধানে যুক্ত করা হয়েছিল।আমরা পশ্চিমবঙ্গ ও কর্ণাটক থেকে এই শিক্ষা নিতে পারি যে আমাদের দেশে যখন পেশাজীবী সংগঠনসহ প্রায় সবকিছুই রাজনৈতিকভাবে বিভক্ত হয়ে গেছে, তখন স্থানীয় সরকারকে রেহাই দেওয়া হোক। দলীয় বিদ্রোহ ঠেকানো মুশকিল ভেবে কাউন্সিলরদের নির্বাচনকে নির্দলীয় রেখেছিল। এবার ৩০ জুলাইয়ের নির্বাচন থেকে আমরা যে শিক্ষা পেলাম, তা বিবেচনায় নিয়ে বলতে হচ্ছে মেয়র পদকে নির্দলীয় রাখুন। জাতীয় রাজনীতির রেষারেষির ক্ষেত্র হওয়া থেকে একে বাঁচান।বিএনপি এ জন্য চাপ দেবে, সেই ভয় অবশ্য সরকারের নেই।মিজানুর রহমান খান: প্রথম আলোর যুগ্ম সম্পাদক mrkhanbd@gmail. com ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "entertainment",
        "article": "২০১০ সালে ঐশ্বরিয়া রাই ও অভিষেক বচ্চনকে শেষ একসঙ্গে বড় পর্দায় দেখা গেছে। আট বছর পর আবার তাঁরা এক হচ্ছেন একটি চলচ্চিত্রে। ছবির নাম ‘গুলাব যামুন’। ছবিতে কাজ করার বিষয়টি গণমাধ্যমকে জানিয়েছেন ঐশ্বরিয়া রাই।ঐশ্বরিয়া রাই জানান, এক-দেড় বছর আগে তাঁরা ছবিটি করার প্রস্তাব পেয়েছিলেন। এখনো চুক্তি স্বাক্ষর না হলেও গুলাব যামুন-এ অ্যাশ-অভিষেক থাকছেন, সেটা মোটামুটি নিশ্চিত। ঐশ্বরিয়ার ভাষ্য, ‘ছবির ভাবনাটা পছন্দ হয়েছে। তা ছাড়া চূড়ান্ত প্রস্তাব এমন সময় এল যে অভিষেকও ছবিটি করার জন্য সময় বের করতে পেরেছে। অভিষেক এখন মানমারজিয়ান নিয়ে ব্যস্ত। এটা শেষ করার পরই গুলাব যামুন-এর কাজ শুরু হবে। সৌভাগ্যক্রমে দুটি ছবিরই প্রযোজক অনুরাগ কাশ্যপ। ছবির গল্প খুবই ভালো। পাণ্ডুলিপি অনুযায়ী আমরা দুজনই একেবারে মানানসই।’ঐশ্বরিয়া এখন ব্যস্ত তাঁর পরবর্তী প্রযোজনা ‘ফ্যানে খান’ নিয়ে। ৩ আগস্ট ছবিটি মুক্তি পাবে। অতুল মানজেরকরের পরিচালনায় ঐশ্বরিয়ার সঙ্গে এই ছবিতে আরও দেখা যাবে রাজকুমার রাও ও অনিল কাপুরকে। ঐশ্বরিয়াকে ছবিতে একজন রকস্টারের চরিত্রে দেখা যাবে। অন্যদিকে মানমারজিয়ান ছবিতে অভিষেকের সঙ্গে থাকছেন ভিকি কুশল ও তাপসী পান্নু।ঐশ্বরিয়া রাই ও অভিষেক বচ্চন শেষ একসঙ্গে কাজ করেছিলেন ‘রাবণ’ ছবিতে। পরিচালক মণি রত্নম। বলিউডের এই আলোচিত জুটি আরও বেশ কয়েকটি ছবিতে একসঙ্গে অভিনয় করেছেন। এর মধ্যে ‘গুরু’, ‘ধুম টু’, ‘উমরাও জান’ অন্যতম। ইন্ডিয়ান এক্সপ্রেস ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "ভারতের পশ্চিমবঙ্গ ও ঝাড়খন্ড রাজ্যের সীমান্তজুড়ে আবারও মাওবাদী তৎপরতা শুরু হয়েছে। ওই এলাকায় নিরাপত্তাব্যবস্থা জোরদার করেছে আইনশৃঙ্খলা রক্ষাকারী বাহিনী। গত দুই মাসে যৌথ বাহিনীর সঙ্গে তিনবার সংঘর্ষ হয়েছে মাওবাদী গেরিলাদের।মাওবাদীদের এখন নেতৃত্ব দিচ্ছেন অসীম মণ্ডল ওরফে আকাশ। তাঁর বাড়ি পশ্চিম মেদিনীপুরের চন্দ্রকোনা টাউনে।পশ্চিমবঙ্গের জঙ্গলমহল মাওবাদী-অধ্যুষিত এলাকা। পশ্চিম মেদিনীপুর, পুরুলিয়া আর বাঁকুড়া জেলায় এই জঙ্গলমহলের অবস্থান। পাশেই রয়েছে ঝাড়খন্ড রাজ্যের মাওবাদী প্রভাবিত অঞ্চল ঘাট শিলা। ২০১১ সালে পশ্চিমবঙ্গের শাসনক্ষমতায় আসে মমতা বন্দ্যোপাধ্যায়ের তৃণমূল কংগ্রেস। এর আগে একটানা পশ্চিমবঙ্গে শাসনক্ষমতায় ছিল বামফ্রন্ট। বামফ্রন্টের শাসনের শেষ দিকে, বিশেষ করে ২০০৬ সালের দিকে পশ্চিমবঙ্গের জঙ্গলমহলে তৎপর হয় মাওবাদীরা।বামফ্রন্টের শাসনের সময় মাওবাদীরা পরোক্ষভাবে সাহায্যের হাত বাড়িয়ে দেয় সিঙ্গুর ও নন্দীগ্রাম আন্দোলনের মূল কান্ডারি তৃণমূল নেত্রী মমতা বন্দ্যোপাধ্যায়ের দিকে। ফলে এই রাজ্যে জঙ্গলমহলসহ বিভিন্ন এলাকায় বেড়ে যায় মাওবাদী তৎপরতা। মাওবাদীরাও পশ্চিমবঙ্গে শাসনক্ষমতা থেকে বামফ্রন্টকে তাড়ানোর জন্য মাঠে নেমে পড়ে। একপর্যায়ে তারা মমতার পাশে এসে দাঁড়ায়। তৃণমূলকে ২০১১ সালে রাজ্য বিধানসভার নির্বাচনে সমর্থনও দেয় তারা।মাওবাদী তৎপরতা ঠেকাতে তৎকালীন বাম সরকার প্রয়োজনীয় উদ্যোগ নিলেও তাতে কাজ হয়নি; বরং বেড়ে যায় মাওবাদী তৎপরতা। এই তৎপরতা রোধে নিয়োগ করা হয় যৌথ বাহিনী। মমতা ঘোষণা দেন, তাঁর দল তৃণমূল কংগ্রেস ক্ষমতায় এলে মাওবাদীদের সমস্যা সমাধান করবেন।এদিকে ২০১১ সালে বামফ্রন্টকে পরাজিত করে ৩৪ বছরের বাম শাসনের অবসান ঘটিয়ে ক্ষমতায় আসেন মমতা বন্দ্যোপাধ্যায়। তিনি এসে মাওবাদীদের জীবনের মূল¯স্রোতে ফিরে আসার ডাক দেন। মাওবাদীদের পুনর্বাসনের নানা প্যাকেজ ঘোষণা করেন। এতে মাওবাদীদের একাংশ মমতার ডাকে সাড়া দেয়। মমতা মাওবাদীদের পুনর্বাসনের পাশাপাশি তাঁদের অনেককে কারাগার থেকে মুক্তি দেন। এতে সন্তুষ্ট হতে পারেনি মাওবাদীদের একাংশ। তাদের দাবি ছিল, কারাগারে বন্দী মাওবাদীদের মুক্তি দিতে হবে। মমতা সেই দাবি পূরণ না করায় মাওবাদীরা মমতার বিরুদ্ধে অবস্থান নিতে শুরু করে।পশ্চিমবঙ্গের দায়িত্বে থাকা মাওবাদী শীর্ষ নেতা কোটেশ্বর রাও ওরফে কিষেনজি জঙ্গলমহলে শুরু করেন মাওবাদী তৎপরতা। ২০১১ সালের ২৪ নভেম্বর পশ্চিমবঙ্গের পশ্চিম মেদিনীপুর জেলার বুড়িশোল জঙ্গলে যৌথ বাহিনীর সঙ্গে এক সংঘর্ষে কিষেনজি মারা যান। মাওবাদীরা দাবি করেছিল, তাদের দলের একজন বিশ্বাসঘাতকতা করে কিষেনজির অবস্থান জানিয়ে দিলে পুলিশ কিষেনজিকে গ্রেপ্তার করে এবং পরে হত্যা করে ‘সংঘর্ষে মৃত্যু’ বলে ঘোষণা করে।কিষেনজির মৃত্যুর পর পশ্চিমবঙ্গের মাওবাদীদের তৎপরতা অনেকটাই থেমে যায়। মাওবাদীরাও বিচ্ছিন্ন হয়ে পড়ে।  \nতবে এখন পশ্চিমবঙ্গের আকাশ মাওবাদীদের নেতৃত্ব দিচ্ছেন। তিনি এখন পশ্চিমবঙ্গে মাওবাদীদের জড়ো করে নতুন করে তৎপরতা শুরু করেছেন। অবস্থান নিয়েছেন পশ্চিমবঙ্গের জঙ্গলমহলের পাশের রাজ্য ঝাড়খন্ডে। ঝাড়খন্ড ও পশ্চিমবঙ্গের জঙ্গলমহল এলাকার সীমান্তজুড়ে নতুন করে তৎপরতা শুরু করেছেন। আকাশের সঙ্গে রয়েছে পুরুষ ও নারী গেরিলা দল। একে সিরিজের রাইফেল, এসএলআর, কারবাইন, থ্রি নট থ্রির মতো আগ্নেয়াস্ত্র, মাইন ও গোলাবারুদ রয়েছে এই দলের সঙ্গে।\n \nঝাড়খন্ড পুলিশ জানিয়েছে, গত জুন ও জুলাই মাসে ঝাড়খন্ডের ঘাট শিলায় আকাশের দল তিনবার সংঘর্ষে লিপ্ত হয় যৌথ বাহিনীর সঙ্গে। এ ছাড়া গত ১১ জুলাই ঝাড়খন্ডের সীমান্ত এলাকার বুধাবুধির জঙ্গলে আকাশ বাহিনীর সঙ্গে এক সংঘর্ষে মারা যান আধা সামরিক বাহিনী সিআরপিএফের জওয়ান নির্মল ঘোষ।এই ঘটনার পর নড়েচড়ে বসে পশ্চিমবঙ্গ ও ঝাড়খন্ডের পুলিশ। ঝাড়খন্ড ও পশ্চিমবঙ্গের যৌথ বাহিনী আকাশকে ধরার জন্য চিরুনি তল্লাশি শুরু করেছে। পুলিশের ধারণা, আকাশ এখন ঝাড়খন্ড ছেড়ে পশ্চিমবঙ্গের জঙ্গলমহলে আত্মগোপন করেছেন। ইতিমধ্যে সিআরপিএফের মহাপরিচালক আর আর ভাটনগর এক বৈঠকে এই দুই রাজ্যের জঙ্গলমহলে সতর্কতা জারি করে নিরাপত্তা জোরদার করার নির্দেশ দিয়েছেন।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "opinion",
        "article": "১৯৭৫ সালে শুধু একজন মানুষ বঙ্গবন্ধু ও তাঁর পরিবার-স্বজনদের হত্যার ঘটনাই ঘটেনি, ঘাতক অবৈধ দখলদার ও সামরিক শাসকেরা জাতির আত্মাকে হত্যার চেষ্টা চালায়। সাম্প্রদায়িকতার ছুরিতে বিদ্ধ হয় জাতির আত্মা। রক্তক্ষরণ শুরু হয়। এখনো হচ্ছে। কারণ, সাম্প্রদায়িকতার ছুরি জাতির আত্মা থেকে সম্পূর্ণভাবে তুলে ফেলা হয়নি।বঙ্গবন্ধুর হত্যাকারীদের বিচার কার্যকর করার মধ্য দিয়ে জাতির কলঙ্ক মোছার সংগ্রাম এক ধাপ এগিয়েছে। সংবিধান আবার চার মূলনীতিতে ফেরত গেছে, সামরিক শাসনকে আইনগতভাবে ও সাংবিধানিকভাবে অবৈধ কর্ম বলে চিহ্নিত করা হয়েছে; আন্তর্জাতিক ট্রাইব্যুনালে শীর্ষ যুদ্ধাপরাধীদের বিচার এবং ২১ আগস্টের গ্রেনেড হামলাকারীদের বিচার ও সাজার উদ্যোগের মধ্য দিয়ে জাতির কপাল থেকে কলঙ্ক মোছার সংগ্রাম আরও জোরদার হয়েছে। তবে এখনো আমরা জাতির আত্মায় বিদ্ধ সাম্প্রদায়িকতার ছুরিটা সম্পূর্ণভাবে উপড়ে ফেলতে পারিনি।এখনো সাম্প্রদায়িকতা ও সামরিক শাসনের সব চিহ্ন মোছা শেষ হয়নি। এখনো সামরিক শাসকদের ‘একটু গণতন্ত্র, একটু ধর্মতন্ত্র, একটু সামরিকতন্ত্র’ মিশ্রণের গোঁজামিল তত্ত্ব রাজনীতির অঙ্গনে বিভ্রান্তির ধূম্রজাল ছড়াচ্ছে। এখনো অনেক পথ পাড়ি দিতে হবে বঙ্গবন্ধুকে স্বগৃহে প্রত্যাবর্তনের জন্য। এই প্রত্যাবর্তন সহজ ও দ্রুত হবে যদি আমরা বঙ্গবন্ধুকে ভালোভাবে জানতে পারি, চিনে নিতে পারি—বঙ্গবন্ধু কে?বঙ্গবন্ধু কেবল একজন ব্যক্তি নন। বঙ্গবন্ধু একটি পতাকা, একটি মানচিত্র, একটি দেশ, বাঙালি জাতীয়তার একটি মহাকাব্য, একটি আন্দোলন, জাতি নির্মাণের কারিগর, ঠিকানা প্রদানের সংগ্রাম, একটি বিপ্লব, একটি অভ্যুত্থান, একটি ইতিহাস, বাঙালি জাতির ধ্রুবতারা: জাতির উত্থান–রাজনীতির কবি, জনগণের বন্ধু, রাষ্ট্রের স্থপতি, স্বাধীনতার প্রতীক, ইতিহাসের মহানায়ক, হাজার বছরের শ্রেষ্ঠ বাঙালি। বিবিসি বাংলা বিভাগের জরিপে বঙ্গবন্ধুকে শ্রেষ্ঠ বাঙালি বলা হয়। কিন্তু আমরা ৭ কোটি বাঙালি ১৯৭০-৭১ সালেই সেই রায় দিয়ে দিয়েছিলাম। বঙ্গবন্ধু শুধু বাংলার বন্ধু নন, হাজার বছরের শ্রেষ্ঠ বাঙালি। বিবিসি বঙ্গবন্ধুকে পুনঃ আবিষ্কার করেছে মাত্র।বহুভাষাবিদ ড. মুহম্মদ শহীদুল্লাহ বলেছিলেন, ‘আমরা হিন্দু বা মুসলমান যেমন সত্য, তার চেয়ে বেশি সত্য আমরা বাঙালি। এটি কোনো আদর্শের কথা নয়। এটি একটি বাস্তব কথা।’ বঙ্গবন্ধু সেই কথা অক্ষরে অক্ষরে উপলব্ধি করেই ১৯৪৭ সালের ঐতিহাসিক ভুল শোধরান। যে হিন্দু ও মুসলিম ভারতে আলাদা হয়ে পড়ে, সেই তাদের সবাইকে একত্র করে এক অখণ্ড বাঙালি জাতিকে পরিণত করেন বঙ্গবন্ধু। বঙ্গবন্ধু বাঙালি জাতিসত্তাকে রাষ্ট্রীয় পর্যায়ে প্রতিষ্ঠিত করতে সক্ষম হন। বঙ্গবন্ধু তাই আধুনিক বাঙালি জাতীয়তাবাদের জনক এবং বাংলাদেশ ও বঙ্গবন্ধু অভিন্ন সত্তা।১৯৭৩ সালে আলজিয়ার্সে অনুষ্ঠিত জোটনিরপেক্ষ সম্মেলনে সদ্য স্বাধীন বাংলাদেশের রাষ্ট্রপ্রধান শেখ মুজিবুর রহমান সৌদি বাদশাহ ফয়সালের সঙ্গে বৈঠকে বলেন, ‘ইন্দোনেশিয়ার পর বাংলাদেশ দ্বিতীয় মুসলিম সংখ্যাগরিষ্ঠ দেশ। আমি জানতে চাই, কেন সৌদি আরব স্বাধীন ও সার্বভৌম বাংলাদেশকে আজ পর্যন্ত স্বীকৃতি দেয়নি?’ বাদশাহ ফয়সাল বলেন, সৌদি আরবের স্বীকৃতি পেতে হলে বাংলাদেশের নাম পরিবর্তন করে ‘ইসলামিক রিপাবলিক অব বাংলাদেশ’ করতে হবে।বঙ্গবন্ধু জবাব দেন, ‘এই শর্ত বাংলাদেশে প্রযোজ্য হবে না। বাংলাদেশের জনগণের প্রায় অধিকাংশই মুসলিম। আমাদের প্রায় এক কোটি অমুসলিমও রয়েছে। সবাই একসঙ্গে স্বাধীনতার জন্য যুদ্ধ করেছে বা যুদ্ধের ভোগান্তিতে পড়েছে। তা ছাড়া সর্বশক্তিমান আল্লাহ শুধুমাত্র মুসলিমদের জন্যই নন। তিনি বিশ্বব্রহ্মাণ্ডের স্রষ্টা। তা ছাড়া আপনার দেশের নামও তো “ইসলামিক রিপাবলিক অব সৌদি আরব” নয়। আরব বিশ্বের একজন গুণী ও খ্যাতিমান রাজনীতিবিদ প্রয়াত বাদশাহ ইবনে সৌদের নামে নাম রাখা হয়েছে “কিংডম অব সৌদি আরব”। আমরা কেউই এই নামে আপত্তি করিনি।’এমনই ছিলেন বঙ্গবন্ধু, আমাদের জাতির পিতা। মুসলিম সংখ্যাগরিষ্ঠ হলেই যে দেশের নাম ইসলামি প্রজাতন্ত্র হতে হবে, এমনটি ভাবার কোনো কারণ নেই, সংখ্যালঘুদের কথাও মনে রেখেছেন তিনি। ১৯৭২ সালের শেষ দিকে বঙ্গবন্ধুর সঙ্গে সাক্ষাতে সৈয়দ মুজতবা আলী ও সন্তোষ কুমার ঘোষ অনেক কথা বলেছিলেন। সৈয়দ মুজতবা আলী বলেন, উপমহাদেশের এই সংঘাতপূর্ণ পরিবেশ তার পূর্বাঞ্চলে ধর্মীয় জাতীয়তার ছুরিতে বিভক্ত বাংলার পূর্বাংশে সেক্যুলার বাঙালি জাতীয়তার বিকাশ এবং তার ভিত্তিতে মুজিব নেতৃত্বের অভ্যুদয় দক্ষিণ এশিয়ায় এ সময়ের সবচেয়ে বড় বিস্ময়।সন্তোষ কুমার ঘোষ বঙ্গবন্ধুকে জিজ্ঞেস করেছিলেন, ইন্ডিয়ান ন্যাশনালিজমকে তিনি কী চোখে দেখেন। এই জাতীয়তাকে কি তিনি বাঙালি জাতীয়তাবাদের সম্পূরক, না বিরোধী বলে ভাবেন? বঙ্গবন্ধু জবাব দিয়েছিলেন, ‘সেক্যুলার ভারতীয় জাতীয়তাবাদ বাঙালি জাতীয়তাবাদের পরিপূরক। যেমন ইউরোপের প্রতিটি দেশের মানুষ নিজেদের ইউরোপিয়ান মহাজাতির অন্তর্ভুক্ত বলে ভাবেন। আবার তাদের স্বতন্ত্র জাতীয়তা আছে এবং এই জাতিরাষ্ট্রগুলোর মধ্যে নিজ নিজ স্বার্থে যুদ্ধবিগ্রহও হয়। সন্ধি ও শান্তিচুক্তিও হয়। সহযোগিতাও থাকে।’সৈয়দ মুজতবা আলী বলেছিলেন, ‘শেখ সাহেব, আপনার কথা শুনে মনে হয় আপনি বর্তমান ভারতীয় জাতীয়তাকে পুরোপুরি সেক্যুলার মনে করেন না।’ বঙ্গবন্ধু বলেছিলেন, ‘না, তা মনে করি না। গান্ধী, জিন্নাহ দুজনই “মডার্ন লিডার” ছিলেন। কিন্তু তাঁদের রাজনীতি সেক্যুলার ছিল না। নেহরু চেষ্টা করেছিলেন “সেক্যুলার ইন্ডিয়া” গড়তে। পুরোপুরি সফল হননি। গান্ধী-জিন্নাহর রাজনীতির দ্বারা উপমহাদেশ এখনো প্রভাবিত। আমরা বাঙালিরা চাচ্ছি সেই বৃত্ত ভাঙতে। পারব কি না, জানি না।’সৈয়দ মুজতবা আলী আরও বলেছিলেন, ‘আপনাদের বাঙালি জাতীয়তার ভিত্তি কি কেবল ভূগোল আর ভাষা?’ বঙ্গবন্ধু মৃদু হেসে বলেছিলেন, ‘না, কেবল ভূগোল বা ভাষা হলে তো আপনাদের পশ্চিমবঙ্গ, ত্রিপুরা ও বিহার-উড়িষ্যার অংশবিশেষ দাবি করতাম। সে দাবি আমি করছি না। আমাদের বাঙালি জাতীয়তার ভিত্তি বাংলার সকল ধর্মের সকল বর্ণের মানুষের হাজার বছরের মিলিত সভ্যতা ও সংস্কৃতি। তাতে হিন্দু, বৌদ্ধ ও উপজাতীয় সভ্যতা-সংস্কৃতির যেমন ছাপ আছে, তেমনি আছে মুসলমানদের সভ্যতা-সংস্কৃতির মিশ্রণ। বর্তমানের ভারত একটি “পলিটিক্যাল ইউনিয়ন”। আর আমরা একটি “কালচারাল নেশন”। হাজার বছরের বেশি সময় ধরে আমাদের পরিচয় বাঙালি। বহুকাল আমাদের একটি নেশন স্টেট ছিল না। সেটি এখন পেয়েছি। সেটি যদি তার সেক্যুলার সভ্যতা ও সংস্কৃতির ভিত্তিতে আমরা টিকিয়ে রাখতে পারি, তাহলে বাঙালি জাতি বাংলা ভাষা ও বাঙালি সংস্কৃতি বিশ্বে একটি আধুনিক জাতি হিসেবে স্বীকৃতি পাবেই।’ ১৯৬৯ সালের ৬ ডিসেম্বর তিন নেতার মাজার প্রাঙ্গণে সোহরাওয়ার্দীর মৃত্যুবার্ষিকী অনুষ্ঠানে বঙ্গবন্ধু ঘোষণা দেন, ‘আজ হইতে পাকিস্তানের পূর্বাঞ্চলীয় প্রদেশটির নাম “পূর্ব পাকিস্তান” না, শুধুমাত্র “বাংলাদেশ”।’ বঙ্গবন্ধু শেখ মুজিবুর রহমান দ্বিজাতি তত্ত্বকে ত্যাগ করার আহ্বান জানালেন। ৬ দফার ভিত্তিতে স্বশাসনের পক্ষে দাঁড়াতে ঘোষণা দিলেন; সামরিক স্বৈরতন্ত্র হটানোর কথা বললেন; গণতন্ত্রের ওপর দাঁড়াতে বললেন। গণসংগ্রাম-নির্বাচন-সশস্ত্র যুদ্ধ—এই তিনের অপূর্ব সমন্বয় করলেন। নির্বাচনকে গণরায়ে রূপান্তর করলেন। অসহযোগ আন্দোলনের নামে স্বশাসিত বাংলাদেশ প্রতিষ্ঠার ঘোষণা দিলেন। নিরস্ত্র জনগণের সশস্ত্র সংগ্রামের মানস গঠনের রাজনীতি উপহার দিলেন।বঙ্গবন্ধু বলেন, ‘আমি মানুষ, আমি বাঙালি, আমি মুসলমান।’ বাংলাদেশের জনগণকে তিন ধাপে তাঁদের পরিচয় সাজাতে বললেন, আগে মানবতা, তারপর জাতিসত্তা, তারপর ধর্ম। এটাই হলো বঙ্গবন্ধু রচিত বাঙালির বাংলাদেশ উত্থানের, প্রতিষ্ঠার, স্বশাসনের স্বাধীনতার মহাকাব্য। সবাই বাঙালি হয়ে গেল। সাম্প্রদায়িকতার দ্বিজাতিতত্ত্বের আলখাল্লা ফেলে দিল।পল্লিকবি জসীমউদ্‌দীন তাই বঙ্গবন্ধুর এই বিরল কৃতিত্ব কবিতায় প্রকাশ করলেন:‘শুনেছি আমরা গান্ধীর বাণী জীবন করিয়া দান,মিলাতে পারেনি প্রেম–বন্ধনে হিন্দু-মুসলমান।তারা যা পারেনি তুমি তা করেছ, ধর্মে ধর্মে আরজাতিতে জাতিতে ভুলিয়াছে ভেদ সন্তান বাঙলার।’জাতির পিতার প্রত্যুৎপন্নমতিত্বও ছিল বিস্ময়কর। নাইজেরিয়ার জেনারেল ইয়াকুব গাওয়ান যখন বললেন, অবিভক্ত পাকিস্তান একটি শক্তিশালী দেশ, কেন আপনি দেশটাকে ভেঙে দিতে গেলেন। উত্তরে শেখ মুজিব বললেন, ‘শুনুন মহামান্য রাষ্ট্রপতি, আপনার কথাই হয়তো ঠিক। অবিভক্ত পাকিস্তান হয়তো শক্তিশালী ছিল। তার চেয়েও শক্তিশালী হয়তো হতো অবিভক্ত ভারত। কিন্তু সেসবের চেয়েও শক্তিশালী হতো সংঘবদ্ধ এশিয়া, আর মহা শক্তিশালী হতো এক জোট এই বিশ্বটি। কিন্তু মহামান্য রাষ্ট্রপতি, সবকিছু চাইলেই কি পাওয়া যায়।’ ১৯৭৩ সালে রাজশাহীতে রাজশাহী বিশ্ববিদ্যালয়ের এক অনুষ্ঠানে অধ্যাপক খান সারওয়ার মুরশিদ প্রশ্ন করেন ফরাসি লেখক বিপ্লবী মার্লোকে। অধ্যাপক খান সারওয়ার মুরশিদ বলেন, ‘মুজিব পারবেন তো একটি নতুন রাষ্ট্র তৈরি করতে?’ মার্লো বলেন, ‘অবশ্যই, যদি না আপনারা শিক্ষিতরা, বুদ্ধিজীবীরা তাঁকে মেরে ফেলেন।’মুজিবের বিশ্বাস ছিল বাঙালিদের ওপর। ভরসা ছিল। তাই পাকিস্তানের কারাগারে বন্দী হয়েও দিশেহারা হননি। বাঙালিরা লড়ে স্বাধীনতা আনবেই। বাঙালিরা তাঁকে মারতেই পারে না। বিশ্বাস করে তাই তিনি নিরাপত্তাহীনভাবে থাকতেন ধানমন্ডির ৩২ নম্বরের বাড়িতে। আগস্টের এই শোকাবহ মাসে কাঁদো, প্রিয় দেশ। কাঁদো মুক্তিদাতা মুজিবের জন্য। তাঁর সেই পরিচয়টাই ইতিহাসে অমর হয়ে থাকবে। কাঁদো, কাঁদো, প্রিয় দেশ।কিন্তু এখনো দেশ কলঙ্কমুক্ত নয়। এখনো সাম্প্রদায়িকতার ছুরিকাবিদ্ধ জাতির আত্মার রক্তক্ষরণ হচ্ছে। এখনো বৈষম্যের বিশাল পাহাড়ের তলে সাধারণ মানুষেরা, গরিবেরা চাপা পড়ে আছে। বঙ্গবন্ধুর সংগ্রাম এখনো শেষ হয়নি, যুদ্ধ এখনো চলছে। বঙ্গবন্ধুর স্বপ্ন বুকে নিয়ে, শেখ হাসিনার হাত ধরে, আমরা লড়ে যাব মুক্ত না হওয়া পর্যন্ত।হাসানুল হক ইনু: গণপ্রজাতন্ত্রী বাংলাদেশ সরকারের তথ্যমন্ত্রীইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সরকারি হতে যাওয়া বেসরকারি কলেজের শিক্ষকেরাও শিক্ষা ক্যাডারে অন্তর্ভুক্ত হতে পারবেন। তবে এ জন্য তাঁদের সরকারি কর্ম কমিশনের অধীনে পরীক্ষায় উত্তীর্ণ হতে হবে। এই সুযোগ রেখে ‘সরকারিকৃত কলেজশিক্ষক ও কর্মচারী আত্তীকৃত বিধিমালা ২০১৮’ জারি করেছে শিক্ষা মন্ত্রণালয়।এই বিধিমালার আলোকে দেশের ২৮৩টি বেসরকারি কলেজকে জাতীয়করণ করার আদেশ জারি হবে।বিদ্যমান সরকারি কলেজের শিক্ষকেরা বেসরকারি কলেজ থেকে আসা শিক্ষকদের শিক্ষা ক্যাডারে অন্তর্ভুক্তির প্রতিবাদ জানিয়ে আসছিলেন। এ জন্য তাঁরা দীর্ঘদিন ধরে আন্দোলনও করে আসছেন। এর মধ্যে সরকার এ বিধিমালা জারি করল। এতে বলা হয়েছে, কোনো শিক্ষক শিক্ষা ক্যাডারে অন্তর্ভুক্তির উদ্দেশ্যে ওই ক্যাডারের প্রভাষক পদে নিয়োগের জন্য প্রয়োজনীয় যোগ্যতা থাকলে পিএসসির অধীনে গৃহীত পরীক্ষায় অংশ নিতে পারবেন। কোনো শিক্ষক ওই পরীক্ষায় উত্তীর্ণ হয়ে পিএসসি কর্তৃক সুপারিশপ্রাপ্ত হলে নিয়োগকারী কর্তৃপক্ষ তাঁকে শিক্ষা ক্যাডারে প্রভাষক পদে নিয়োগ দিতে পারবে। যোগদানের তারিখ থেকে শিক্ষা ক্যাডারে অন্তর্ভুক্ত হবেন।ক্যাডারে অন্তর্ভুক্ত হওয়া শিক্ষকেরা বিভিন্ন সরকারি কলেজ ও দপ্তরে বদলি হতে পারবেন।   \n তবে বিধিমালা অনুযায়ী সাধারণভাবে সরকারি হতে যাওয়া কলেজের অধ্যক্ষ, উপাধ্যক্ষ, সহকারী অধ্যাপক ও প্রভাষকেরা নন–ক্যাডার হিসেবে নিজ নিজ পদে নিয়োগ পাবেন। তাঁদের চাকরি বদলিযোগ্য হবে না।গতকাল এই বিধিমালা জারি হয় বলে জানিয়েছেন শিক্ষা মন্ত্রণালয়ের মাধ্যমিক ও উচ্চশিক্ষা বিভাগের সচিব মো. সোহরাব হোসাইন। তিনি বলেন, শিগগিরই জাতীয়করণের তালিকায় থাকা বেসরকারি কলেজগুলোকে সরকারিকরণের আদেশ জারি করা হবে।যেসব উপজেলায় সরকারি কলেজ নেই, সেগুলোয় একটি করে কলেজ জাতীয়করণের জন্য ২০১৬ সাল থেকে তালিকাভুক্তির কাজ শুরু করে সরকার। আনুষঙ্গিক কাজ শেষে ২৮৩টি কলেজকে সরকারিকরণের জন্য চূড়ান্ত করা হয়। এই কলেজগুলোয় প্রায় ৮ হাজার থেকে ১০ হাজার শিক্ষক রয়েছেন। এই বিধিমালা না হওয়ায় দীর্ঘদিনেও এ কলেজগুলো সরকারিকরণ করা যাচ্ছিল না। মূলত এসব কলেজের শিক্ষকদের বদলি, পদায়ন এবং মর্যাদা কী হবে, সেটা নিয়ে আন্দোলন হওয়ায় সরকারিকরণের কাজটি আটকে ছিল। কারণ, বিদ্যমান বিসিএস সাধারণ শিক্ষা ক্যাডারের শিক্ষকেরা বলে আসছেন এই বেসরকারি কলেজের শিক্ষকদের ক্যাডারে অন্তর্ভুক্তি তাঁরা কোনোভাবেই মানবেন না। আবার অন্যদিকে জাতীয়করণের তালিকায় থাকা শিক্ষকেরা বলে আসছেন, তাঁদেরও ক্যাডারে অন্তর্ভুক্ত করতে হবে। বিষয়টি আদালত পর্যন্ত গড়িয়েছে। এর মধ্যে নতুন বিধিমালা জারি হলো।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "জগন্নাথ বিশ্ববিদ্যালয়ের (জবি) মেধাবী ছাত্র নিহত আরিফুল ইসলামের (২২) গ্রামের বাড়ি চুয়াডাঙ্গার জীবননগর উপজেলার রায়পুর ইউনিয়নের মারুফদহে চলছে মাতম। আজ বুধবার সকাল সাড়ে নয়টায় আরিফুলের মরদেহ মারুফদহ মাঝপাড়া করবস্থানে দাফন করা হয়। গতকাল মঙ্গলবার বিকেল সাড়ে চারটায় ঢাকার শ্যামপুর এলাকায় বুড়িগঙ্গা নদী থেকে নৌপুলিশ আরিফুল ইসলামের মরদেহ উদ্ধার করে।  \nআরিফুলের মৃত্যুর কারণ পানিতে ডুবে, না পরিকল্পিত হত্যাকাণ্ড—এ নিয়ে এলাকায় নানা আলোচনা চলছে। তাঁর পরিবারের সদস্য ও স্বজনেরাও পরিষ্কার করে কিছু বলতে পারছেন না। তাঁর মৃত্যুর কারণ নিয়ে প্রশ্ন দেখা দিয়েছে। \n\nঢাকা থেকে অ্যাম্বুলেন্সযোগে গতকাল রাতে মারুফদহ গ্রামে লাশ পৌঁছালে পরিবারের সদস্য ও স্বজনেরা কান্নায় ভেঙে পড়েন। গ্রামজুড়ে নেমে আসে শোকের ছায়া। আরিফুল ওই গ্রামের মাঝপাড়ার মো. মঈনদ্দীনের ছোট ছেলে। তিনি জগন্নাথ বিশ্ববিদ্যালয়ের রাষ্ট্রবিজ্ঞান বিভাগের চতুর্থ বর্ষের ছাত্র ছিলেন। গত সোমবার সকাল সাড়ে ১০টার দিকে ঢাকার দক্ষিণ কেরানীগঞ্জের আগানগর ইস্পাহানি এলাকার মেস থেকে বের হন তিনি। ঢাকার সূত্রাপুর থানার লক্ষ্মীবাজার এলাকায় টিউশনির উদ্দেশ্যে যাচ্ছিলেন। এরপর থেকে তিনি নিখোঁজ ছিলেন।\n\nস্থানীয় ইউনিয়ন পরিষদ (ইউপি) সদস্য রওশন আলম প্রথম আলোকে বলেন, জবির ছাত্র আরিফুল ইসলাম ও তাঁর বড় ভাই ঢাকা বিশ্ববিদ্যালয়ের ছাত্র রাশেদুল ইসলাম খুব মেধাবী ও শান্ত প্রকৃতির। তিনি বলেন, ‘ছোটবেলা থেকেই তাঁদের চিনি। কোনো দিন কোনো ঝামেলায় জড়াতে দেখিনি। পড়াশোনায় ভালো ফল করায় ভবিষ্যতে আরিফুলের বিশ্ববিদ্যালয়ের শিক্ষক হওয়ার সম্ভাবনা ছিল।’ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "ঢাকা বিভাগীয় কমিশনার কার্যালয়ের সম্মেলনকক্ষে গতকাল মঙ্গলবার ঢাকা বিভাগের অতিরিক্ত বিভাগীয় কমিশনার (উন্নয়ন ও আইসিটি) মো. সেলিম রেজার সভাপতিত্বে ১০০ টাকা মূল্যমানের বাংলাদেশ প্রাইজবন্ডের ৯২তম ‘ড্র’ অনুষ্ঠিত হয়েছে।একক সাধারণ পদ্ধতিতে (অর্থাৎ প্রতি সিরিজের জন্য একই নম্বর) এই ‘ড্র’ পরিচালিত হয় এবং বর্তমানে প্রচলনযোগ্য ১০০ টাকা মূল্যমানের ৫১টি সিরিজ যথা-কক, কখ, কগ, কঘ, কঙ, কচ, কছ, কজ, কঝ, কঞ, কট, কঠ, কড, কঢ, কথ, কদ, কন, কপ, কফ, কব, কম, কল, কশ, কষ, কস, কহ, খক, খখ, খগ, খঘ, খঙ, খচ, খছ, খজ, খঝ, খঞ, খট, খঠ, খড, খঢ, খথ, খদ, খন, খপ, খফ, খব, খম, খল, খশ, খষ এবং খস এই ‘ড্র’-এর আওতাভুক্ত।উপরোক্ত সিরিজগুলোর অন্তভুর্ক্ত ৪৬টি সাধারণ সংখ্যা পুরস্কারের যোগ্য বলে ঘোষিত হয় এবং নিম্নে বর্ণিত সংখ্যার বন্ডগুলো সাধারণভাবে প্রতি সিরিজের ক্ষেত্রে পুরস্কারের যোগ্য বলে বিবেচিত হয়। উদাহারণস্বরূপ বন্ডের যে সংখ্যা প্রথম পুরস্কারের জন্য ঘোষিত হয়েছে ওপরে উল্লিখিত প্রতিটি সিরিজের সেই সংখ্যার বন্ড প্রথম পুরস্কারের যোগ্য বলে বিবেচিত হবে। অনুরূপভাবে ২য়, ৩য়, ৪র্থ ও ৫ম পুরস্কারের জন্য ঘোষিত সংখ্যাও তাদের মান অনুযায়ী প্রতিটি সিরিজের ক্ষেত্রে পুরস্কার পাওয়ার যোগ্য। উল্লেখ্য, আয়কর অধ্যাদেশ-১৯৮৪-এর ৫৫ ধারার নির্দেশনা অনুযায়ী ১ জুলাই, ১৯৯৯ থেকে প্রাইজবন্ড পুরস্কারের অর্থ থেকে ২০% হারে উৎসে কর কর্তন করার বিধান রয়েছে।১০০ টাকা মূল্যমানের বাংলাদেশ প্রাইজবন্ডগুলোর বিভিন্ন পুরস্কারের বিস্তারিত বিবরণ নিচে দেওয়া হলো: এই ‘ড্র’ তে ০০০০০০১ হতে ১০০০০০০ ক্রম সংখ্যার অন্তর্ভুক্ত বন্ডগুলো থেকে নিম্নলিখিত ৪৬টি সাধারণ সংখ্যা পুরস্কারের জন্য ঘোষিত হয়েছে:১ম পুরস্কার টাঃ ৬,০০,০০০ /= ০৩৩৯২৬৭২য় পুরস্কার টাঃ ৩,২৫,০০০ /= ০৭৬৪৬৪০৩য় পুরস্কার প্রতিটি ১,০০,০০০ /= টাকার মোট ২টি০৫৪৪৬৮৪, ০৮২৫৩১৭৪র্থ পুরস্কার প্রতিটি ৫০,০০০/= টাকার মোট ২টি০৪২৫৮৪৫, ০৭৬৭৭৪৩৫ম পুরস্কার প্রতিটি ১০,০০০ /=টাকার মোট ৪০টি০০২২০১১, ০২২৭০৪৯, ০৩৫৮৪১০, ০৫৮৩৭৭৮, ০৮৩৩১৮০, ০০৬৮৯৩৪, ০২৪১৮৬১, ০৪০৯৫০৮, ০৫৯৭৮৯৩, ০৮৬৮৯৯২, ০০৮৩০২৪, ০২৪২১৪১, ০৪৪০১৩৮, ০৬০৩৪৮০, ০৮৭২৪৭৮, ০১৬৩৭৪৭, ০২৫৭৬১০, ০৫১৯৩৩৫, ০৬৫৫০৭১, ০৯০৯৪৯৪, ০১৭৪৫৯৭, ০২৮৯৮৭৪, ০৫৪৪৭৬৯, ০৬৫৭৯৭৮, ০৯১৪০৪১, ০১৭৭৪১৯, ০৩২১৩৯১, ০৫৫৬২১৮, ০৭১৭১৯৪, ০৯২৩২৪১, ০১৮১৮৫৩, ০৩২২০৮৫, ০৫৬১৮২৪, ০৭১৭৪৪২, ০৯৫৪৯৬৭, ০২২৫৯২১, ০৩২৯০০৩, ০৫৭৩৩৩০, ০৮১৭২৮৬, ০৯৫৮৫৬৭। বিজ্ঞপ্তিইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "• রাস্তায় রাস্তায় শিক্ষার্থীদের স্লোগান  • শিক্ষার্থীদের কোনো নেতা নেই\n• কোনো পক্ষের উসকানিও নেই\n• প্ল্যাকার্ড নিয়ে শিক্ষার্থীরা স্বতঃস্ফূর্তভাবে রাস্তায়ছবিতে একটা লালরঙা বাস হলদেটে চোখ পাকিয়ে তাড়া করছে একদল শিশুকে। বাসটির হাঙরের মতো দাঁত। সেই দাঁতের ফাঁকে আটকা পড়েছে একটি শিশু। তবু থামছে না বাস। সে ছুটছে তো ছুটছেই। আর পেছনে দাঁড়িয়ে হাসি-হাসি মুখে পুরো ঘটনা দেখছেন নৌপরিবহনমন্ত্রী শাজাহান খান। মন্ত্রী বলছেন, ‘আমার নতুন উদ্ভাবন, জনসংখ্যা নিয়ন্ত্রণ’।গত রোববার বাসের চাপায় শহীদ রমিজ উদ্দিন ক্যান্টনমেন্ট কলেজের দুই শিক্ষার্থীর মৃত্যুতে ক্ষুব্ধ কোনো এক শিক্ষার্থীর আঁকা ওই ছবি এখন ফেসবুকে ছড়িয়ে পড়েছে। শিক্ষার্থীরা তাদের বন্ধু হত্যার বিচার চায়। কথা বলে জানা গেছে, এই শিক্ষার্থীদের কোনো নেতা নেই, কোনো পক্ষের উসকানিও নেই। জনমত তৈরিতে স্লোগান লেখা প্ল্যাকার্ড নিয়ে তারা স্বতঃস্ফূর্তভাবে রাস্তায় দাঁড়িয়েছে, প্রচারের কাজে ব্যবহার করেছে সামাজিক যোগাযোগমাধ্যম ফেসবুক। এসব স্লোগানের মূল কথা হলো, ‘সড়কে নিরাপত্তা চাই’।দুই শিক্ষার্থী হত্যার বিচারসহ নিরাপদ সড়কের দাবিতে গতকাল মঙ্গলবার তৃতীয় দিনের মতো রাজধানীর বিভিন্ন সড়কে নেমে স্কুল-কলেজের শিক্ষার্থীরা বিক্ষোভ করে। তারা প্ল্যাকার্ডে লিখেছে, ‘আমরা যদি না জাগি মা ক্যামনে সকাল হবে?’ সায়েন্স ল্যাবরেটরির মোড়ে এক ছাত্রী এক টুকরো কাগজে স্লোগান নিয়ে দাঁড়িয়ে ছিল, ‘আর কত লাশের বিনিময়ে শান্তি আসবে?’ তারা চিৎকার করে জানতে চেয়েছে, ‘আমার ভাই কবরে, খুনি কেন বাইরে?’আন্দোলনরত শিক্ষার্থীরা তাদের প্রচারে সড়ক দুর্ঘটনায় নিহতদের কথা বলেছে, আর শূন্যস্থানে জিজ্ঞাসা চিহ্ন দিয়ে জানতে চেয়েছে, মৃতদের তালিকায় এরপর কার নাম যুক্ত হচ্ছে। ছবিগুলোর মধ্যে রয়েছে গত এপ্রিলে দুই বাসের রেষারেষিতে প্রথমে হাত ও পরে প্রাণ হারানো কলেজছাত্র মো. রাজীব হোসেন। আরও আছে হানিফ পরিবহনের গাড়িচালক, তাঁর সহকারী ও সুপারভাইজার মিলে নর্থ সাউথ বিশ্ববিদ্যালয়ের যে ছাত্রকে খুন করা হয়েছে বলে পুলিশ জানিয়েছে, সেই সাইদুর রহমানের (পায়েল) ছবি। এ দুই ছবির সঙ্গে যুক্ত হয়েছে, রোববার নিহত দুই কলেজ শিক্ষার্থী দিয়া খানম (মীম) ও আবদুল করিমের (রাজীব) ছবিও।সড়ক দুর্ঘটনায় নিহত ১৬-১৭ বছরের দুই শিক্ষার্থীর যাওয়া-আসা নিয়ে দুশ্চিন্তায় থাকতেন তাদের বাবা-মায়েরা। সেই বাবা-মায়েদের উদ্দেশে শিক্ষার্থীরা ফেসবুক ও প্ল্যাকার্ডে লিখেছে, ‘মা, ওরা বাস আর দেওয়ালটার মাঝখানে আমার জন্য জায়গা রাখল না’, ‘মা তুমি আর অপেক্ষা করে থেকো না, আমি আর ফিরব না’। মায়ের উদ্দেশে রাস্তায় নেমে আসা শিক্ষার্থীরা প্ল্যাকার্ডে লিখেছে, ‘আমরা যদি না জাগি মা ক্যামনে সকাল হবে?’।শিক্ষার্থীদের স্লোগান, ‘ওরা ভয়ানক, বেপরোয়া যানচালক/ওরা আমাদের পিষে মারবে, ধাক্কা দিয়ে খাদে ফেলে দেবে/উঠতে গিয়ে আহত হলে নদীতে ছুড়ে ফেলবে-কিন্তু ওদের বিরুদ্ধে আইনী ব্যবস্থা নেওয়া যাবে না।’ তারা লিখেছে, ‘আমার ভাইয়ের রক্ত বৃথা যেতে দেব না’, ‘সড়ক দুর্ঘটনার নামে গণহত্যা বন্ধ কর’, ‘অসতর্ক ড্রাইভিংকে না বলুন/ড্রাইভারকে সতর্ক করুন’, ‘বি দ্য চেঞ্জমেকার টুডে অর বি দ্য ভিকটিম টুমরো’-এর বাংলা করেছে ‘পরিবর্তনের এখনই সময়/এখন নয় তো কখনোই না’, ‘সড়কে হত্যার একমাত্র শাস্তি, ফাঁসি চাই’।নিরাপদ সড়ক দাবির এই আন্দোলন থেকে যাঁরা শিক্ষার্থীদের সরে যেতে বলেছেন, তাঁদেরও সমালোচনা করেছেন আন্দোলনকারীরা। গতকাল আন্দোলনরত শিক্ষার্থীরা ঘরে বসে যাঁরা মুঠোফোনে ভিডিও করে নানা বার্তা দিচ্ছেন, তাঁদের রাজপথে নামতে বলেছেন। তারা প্ল্যাকার্ডে বলেছে, ‘আমরা নয় টাকায় এক জিবি চাই না, নিরাপদ সড়ক চাই’।তবে, শিক্ষার্থীরা সবচেয়ে বেশি ক্ষুব্ধ নৌপরিবহনমন্ত্রী শাজাহান খানের ওপর। তারা একটি ছবিতে বাসের গায়ে টুথপেস্টের মোড়ক সেঁটেছে, পাশে ছবি দিয়েছে নৌপরিবহনমন্ত্রীর। স্লোগান লিখেছে, ‘দায়িত্বশীল মন্ত্রী চাই’, ‘শাজাহান খানকে ক্ষমা চাইতে হবে’।গতকাল নাবিস্কো মোড়ে লম্বা সময় যান চলাচল বন্ধ করে রেখেছিল সাউথইস্ট ইউনিভার্সিটি ও সরকারি বিজ্ঞান কলেজের শিক্ষার্থীরা। তাঁদের সবাই নৌপরিবহনমন্ত্রীর বক্তব্যে ব্যথিত। একজন ছাত্র বললেন, নৌপরিবহনমন্ত্রী শাজাহান খান সড়ক দুর্ঘটনা রোধে কোনো উদ্যোগ তো নেননি, উল্টো ভারতের মহারাষ্ট্রে ৩৩ জনের মৃত্যুর প্রসঙ্গ টেনে বিদ্রূপ করেছেন শিক্ষার্থীদের। যত দিন দাবি মানা না হবে, তত দিন আন্দোলন সংগ্রাম চলবে, তত দিনই শাজাহান খান থাকবেন প্ল্যাকার্ডে-স্লোগানে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "opinion",
        "article": "সরকারি কর্মচারীদের গৃহঋণ দেওয়ার ক্ষেত্রে সরকার নীতিমালায় কিছু পরিবর্তন এনেছে বলে প্রথম আলোর খবর থেকে জানা যায়। কোনো নীতিমালাই অপরিবর্তনীয় নয়। সময়ের চাহিদা অনুযায়ী সেটি পরিবর্তন বা সংশোধন করা যেতে পারে। কিন্তু দেখার বিষয়, সেই সংশোধন বা পরিবর্তন বৃহত্তর মানুষের কল্যাণে আসছে কি না।সরকারের গৃহঋণ নীতিমালায় বলা হয়, সুদের হার ১০ শতাংশ ধরা হলেও সরকারি কর্মচারীদের দিতে হবে ৫ শতাংশ। বাকি ৫ শতাংশ পরিশোধ করবে সরকার। সংশোধিত নীতিমালায় ঋণের অঙ্কের পরিমাণ সিটি করপোরেশন এলাকার জন্য সর্বোচ্চ ৭৫ লাখ ও সর্বনিম্ন ৩০ লাখ টাকা করা হয়েছে। এসব নিয়ে আমাদের প্রশ্ন নেই। কিন্তু গৃহঋণ পেতে অন্যদের ১০ শতাংশ সুদ দিতে হলে সরকারি কর্মচারীরা কেন তার অর্ধেক সুদে ঋণ পাবেন? সবার জন্য অভিন্ন সুদহার হওয়া উচিত। আমরা মনে করি, বেসরকারি খাতের কর্মচারীসহ সব নাগরিকের জন্যই অভিন্ন সুবিধা থাকা প্রয়োজন। নিজস্ব সামর্থ্যে যাঁরা আবাসনের ব্যবস্থা করতে পারেন না, তঁাদের আর্থিক সহায়তা দেওয়াই এই ঋণের উদ্দেশ্য। জাতীয় গৃহ নির্মাণ ঋণদান সংস্থা থেকে সরকারি কর্মকর্তাসহ সব নাগরিকই ঋণ পেয়ে থাকেন। তদুপরি সরকার কি এই নিশ্চয়তা দিতে পারবে যে প্রদেয় ঋণ গৃহনির্মাণ খাতেই ব্যয় হবে? নিজের বাড়ি থাকা সত্ত্বেও কোনো কোনো সরকারি কর্মকর্তা গৃহঋণ নিয়ে অন্য খাতে ব্যয় করেছেন, এমন নজিরও আছে।  সরকার যুক্তি দেখাতে পারে যে ব্যাংকসহ আরও বেশ কিছু প্রতিষ্ঠানের কর্মীরাও কম সুদে গৃহঋণ পেয়ে থাকেন। কিন্তু সে জন্য তো জনগণের করের অর্থে সরকারকে ভর্তুকি দিতে হয় না। ওসব প্রতিষ্ঠানের আয় থেকেই তঁারা ঋণ পেয়ে থাকেন।আমরা মনে করি, তেলা মাথায় তেল দেওয়ার এই নীতি পরিহার করা প্রয়োজন। যে দেশে অধিকাংশ মানুষ মানসম্মত আবাসনসুবিধা থেকে বঞ্চিত, সে দেশে মহলবিশেষের জন্য এই বিশেষ সুযোগ দেওয়ার যৌক্তিকতা আছে বলে মনে করি না।অন্যদিকে চাকরির বয়সসীমা যখন কম ছিল, তখন ঋণসুবিধা পেতেন ৫৮ বছর পর্যন্ত। এখন চাকরির বয়সসীমা দুই বছর বাড়ানোর পর ঋণ নেওয়ার সুযোগ কমানোর কোনো যুক্তি আছে বলে মনে করি না। সরকারি কর্মচারীদের মধ্যে যাঁরা স্থায়ী নিয়োগ পেয়েছেন, চাকরি থেকে অবসর নেওয়ার পরও সরকারের কাছে তাঁদের অনেক রকম পাওনা থাকে। তাই ঋণের অর্থ খিয়ানতের কোনো সুযোগ আছে বলে মনে হয় না। চাকরির একেবারে শেষে এসে কেউ কেউ শেষ কর্মস্থলে বাড়ি বা ফ্ল্যাট নির্মাণ করেন। সে ক্ষেত্রে বয়সসীমা কমানো ঠিক হবে না।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "‘ঘুম থেকে উঠেই কলস নিয়ে ছুটি। চার-পাঁচ বাড়ি ঘুরে এক বাড়িতে পানি মেলে। কোনো দিন তা-ও পাই না। তখন ওয়াসার পানির গাড়িই ভরসা।’ বলছিলেন মিরপুর ১১, বি ব্লকের স্থায়ী বাসিন্দা মোসলেম উদ্দিন ব্যাপারী। তাঁর মতো বি ব্লকের ১ থেকে ১০ নম্বর সড়কে বাস করা প্রায় ৫০ হাজার মানুষের নিত্যদিনের সমস্যা হলো ঠিকমতো পানি না পাওয়া।এলাকাবাসীর অভিযোগ, ওয়াসার লাইনে পানির চাপ খুব কম। মোটর দিয়ে ওয়াসার মূল লাইন থেকে পাঁচ-ছয় ঘণ্টার চেষ্টায় বাসাবাড়ির রিজার্ভ ট্যাংকে পানি আসে। আর ওয়াসার কিছু অসাধু কর্মী অবৈধ সংযোগের মাধ্যমে এলাকায় পানি সরবরাহ করে বলে অভিযোগ করেছেন একাধিকজন। গতকাল মঙ্গলবার এলাকা ঘুরে দেখা যায়, বেশির ভাগ বাসাবাড়িতে পানি নেই। যেখানে অল্পস্বল্প পানি আসছে তা ময়লা ও দুর্গন্ধযুক্ত। ওয়াসার দুজন ঠিকা শ্রমিক (অস্থায়ী) আবুল হাসেম ও জোবেদ আলী ওয়াসার পানির লাইন পরীক্ষা করছিলেন। তাঁরা ৬ নম্বর সড়কের ২ নম্বর বাসার সামনে নালার ঢাকনা তুলতেই চোখে পড়ল নীল রঙের ছয়টি পানির লাইন। স্থানীয় ব্যক্তিরা জানান, নর্দমার ভেতর দিয়ে পানির এই অবৈধ সংযোগ ওয়াসার কর্মীরাই দিয়েছেন। এভাবেই নালার পানি ওয়াসার মূল লাইনে প্রবেশ করে।৬ নম্বর সড়কের ১২ নম্বর বাসার বাসিন্দা মোহাম্মদ তসলিম জানান, ‘পাম্পওয়ালা সারা দিনেই দু-তিন ঘণ্টা পানি ছাড়ে। কিন্তু পানির চাপ এতই কম থাকে যে অনেক সময় মোটরও পানি টেনে আনতে পারে না। আর এখন মড়ার উপর খাঁড়ার ঘা হয়ে দাঁড়িয়েছে ফেনাযুক্ত ময়লা পানি।১২ নম্বর মূল সড়কের পাশ ঘেঁষে ওয়াসার (মডস জোন-১০) মসজিদে তৈয়্যবা পানির পাম্প। এখানে গভীর নলকূপ বসানোর কাজ চলছে। কথা হয় সহকারী পাম্প অপারেটর সাজু সরকারের সঙ্গে। তিনি জানান, সিটি করপোরেশনের সড়কের সংস্কারকাজ চলার সময় পাম্পের চাবি (পানির প্রবাহ নিয়ন্ত্রণব্যবস্থা) ক্ষতিগ্রস্ত হয়। এর ফলে পানির প্রবাহ নিয়ন্ত্রণ করা যাচ্ছে না। চাপও কম। অবৈধ সংযোগ প্রসঙ্গে তাঁর বক্তব্য, এই এলাকার প্রতিটি ভবনেই কমবেশি পানির অবৈধ সংযোগ রয়েছে। এর বাইরে দুটি বিহারি ক্যাম্পেও (আটকে পড়া পাকিস্তানিদের ক্যাম্প) পানির অনেক অবৈধ সংযোগ রয়েছে। তবে অবৈধ সংযোগের বিষয়ে তিনি কোনো কিছু জানেন না বলে জানান।মিরপুর ১১ নম্বর এলাকার দায়িত্বে থাকা ওয়াসার উপসহকারী প্রকৌশলী রায়হান চৌধুরী জানান, বর্তমানে ওই এলাকার বাসাবাড়িতে অবৈধ সংযোগ রয়েছে বলে তিনি জানেন না। তবে বিহারি ক্যাম্পে থাকতে পারে। বেশ কিছু দিন আগে তিনি এ রকম অবৈধ সংযোগ নিজে বিচ্ছিন্ন করেছেন। নতুন পাম্প বসানোর কাজ শুরু হয়েছে, শেষ হলেই ওই এলাকায় পানির সমস্যা থাকবে না।আর ঢাকা ওয়াসা, মডস জোন-১০-এর নির্বাহী প্রকৌশলী মোহাম্মদ আশরাফুল হাবীব চৌধুরী প্রথম আলোকে বলেন, ‘অবৈধ সংযোগের বিষয়ে আমরা জিরো টলারেন্স নীতি গ্রহণ করেছি। আমাদের কোনো কর্মকর্তা কিংবা কর্মচারী এ অসাধু কাজের সঙ্গে যুক্ত থাকলে তাঁদের নামে লিখিত অভিযোগ দায়ের করতে হবে। অভিযোগ পেলে যথাযথ ব্যবস্থা নেব।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "‘হাতিরঝিল জনগণের সম্পদ, এর রক্ষণাবেক্ষণ আমাদের সকলের দায়িত্ব’—এমন নয়টি নির্দেশনাসহ একাধিক সাইনবোর্ড রয়েছে হাতিরঝিল এলাকায়। এর মাধ্যমে রাজধানী উন্নয়ন কর্তৃপক্ষ (রাজউক) হাতিরঝিল রক্ষার দায়িত্ব সবার কাঁধে চাপিয়ে নিজের দায়িত্বটি ঠিকভাবে পালন করা থেকে হাত গুটিয়ে রেখেছে বলে অভিযোগ উঠেছে। ফলে হাতিরঝিলের বিভিন্ন অংশে নকশাবহির্ভূতভাবে স্থায়ী-অস্থায়ী খাবারের দোকান গড়ে উঠেছে বলে দাবি করেছেন নগর বিশেষজ্ঞরা।হাতিরঝিল প্রকল্পটি বাস্তবায়নকালে পরামর্শক প্রতিষ্ঠান ভিত্তি স্থপতিবৃন্দ লিমিটেডের পক্ষ থেকেও আনুষ্ঠানিকভাবে নকশাবহির্ভূত স্থাপনার বিষয়টি রাজউককে জানানো হয়েছে। কিন্তু এখন পর্যন্ত কোনো অগ্রগতি নেই।নগর বিশেষজ্ঞরা বলছেন, সাইনবোর্ডে শুধু নির্দেশনা না দিয়ে রাজউক তার দায়িত্ব ঠিকভাবে পালন করলে হাতিরঝিলে একটিও অবৈধ স্থাপনা থাকত না। তাঁদের মতে, দেশে গর্ব করার মতো একটি প্রকল্প হাতিরঝিল। এটি যথাযথভাবে রক্ষায় রাজউককে আরও দায়িত্বশীল হতে হবে।সরেজমিনে হাতিরঝিল এলাকা পরিদর্শন করে নকশাবহির্ভূত বেশ কিছু স্থাপনা চিহ্নিত করেছে ভিত্তি স্থপতিবৃন্দ। এ-সংক্রান্ত একটি প্রতিবেদনও গত ফেব্রুয়ারি মাসে রাজউকের কাছে দিয়েছে প্রতিষ্ঠানটি।প্রতিবেদনে ঝিলমিল, এমএফসি, ক্রআ থাই, তন্দুরি কাবাব, ফুড ট্রিপ ও ফুড মোবাইল নামের রেস্তোরাঁগুলো হাতিরঝিলের নকশাবহির্ভূত বলে উল্লেখ করা হয়েছে।প্রতিবেদনে ‘ঝিলমিল রেস্টুরেন্ট’ সম্পর্কে বলা হয়েছে, এটি হাতিরঝিলের অ্যাম্ফিথিয়েটারের নিয়ন্ত্রণকক্ষের প্রবেশমুখে তৈরি করা হয়েছে। এই স্থাপনাটি সমগ্র প্রকল্পের যে সৌন্দর্য, তার সঙ্গে সম্পূর্ণ বেমানান ও দৃষ্টিকটু। ফুড মোবাইল ও তন্দুরি কাবাব রেস্তোরাঁ সম্পর্কে বলা হয়েছে, রেস্তোরাঁ দুটি খালের পাশে আরসিসি কাঠামোর ওপর তৈরি করা হয়েছে। এসব রেস্তোরাঁর ডেকের তলায় ময়লা-আবর্জনা জমা ও অপরাধ সংগঠনের নিরাপদ আস্তানা হওয়ার আশঙ্কা রয়েছে।ক্রআ থাই নামের রেস্তোরাঁটি সম্পর্কে ভিত্তি স্থপতির প্রতিবেদনে বলা হয়েছে, রেস্তোরাঁটির বর্ধিতাংশ পদচারী-সেতুর সিঁড়ির তলায় অথবা সরাসরি আলাদা স্থাপনা করে তৈরি করা হয়েছে।প্রতিবেদন অনুযায়ী এসব রেস্তোরাঁর একটিরও পার্কিং-সুবিধা নেই। যত্রতত্র গাড়ি-মোটরসাইকেল পার্ক করা হচ্ছে। ফলে হাতিরঝিলের রাস্তায় স্বাভাবিক যান চলাচল বাধাগ্রস্ত হচ্ছে। এ ছাড়া প্রকল্প এলাকায় ওভারপাসের নিচে যেসব রেস্তোরাঁ বসানোর কথা ছিল, সেগুলোর আলাদা ডেক তৈরি করে খালের দিকে বসার জায়গা বানানো হয়েছে। এসব রেস্তোরাঁর খাবারের উচ্ছিষ্ট, আবর্জনা খালে ফেলে পানি ও পরিবেশ দূষিত করা হচ্ছে। প্রতিবেদনে নকশাবহির্ভূতভাবে গড়ে ওঠা অবৈধ স্থাপনার পাশে রাজউকের পক্ষ থেকে ৯ দফা নির্দেশনাসংবলিত সাইনবোর্ড টাঙানোর বিষয়টিও উল্লেখ করা হয়েছে।প্রতিবেদনের শেষে বলা হয়েছে, সাইনবোর্ডে টাঙানো বিজ্ঞপ্তি আর বাস্তবতার যেন যথোপযুক্ত সমন্বয় থাকে। না হলে নিয়মনীতির বিজ্ঞপ্তির পাশেই অনিয়মের কার্যকলাপ সামগ্রিকভাবে হাতিরঝিলের পরিচালনব্যবস্থার দুর্বলতাকেই সামনে নিয়ে আসবে। ভিত্তির পক্ষ থেকে এ ব্যাপারে জরুরি ভিত্তিতে পদক্ষেপ নিতে অনুরোধ করা হয়েছে।প্রতিবেদন দেওয়ার পর রাজউক কোনো পদক্ষেপ নিয়েছে কি না, জানতে চাইলে ভিত্তি স্থপতিবৃন্দের পরিচালক স্থপতি ইকবাল হাবিব বলেন, এখন পর্যন্ত রাজউক কোনো পদক্ষেপই নেয়নি। হাতিরঝিলে নকশাবহির্ভূত স্থাপনা চিহ্নিত করে এ ব্যাপারে ব্যবস্থা নিতে একটি কমিটি গঠন করা হয়েছিল। কমিটি এখন পর্যন্ত মাত্র একটি সভা করেছে। এরপর সভার জন্য একাধিকবার বলা হলেও সভার পরবর্তী সময়ও নির্ধারণ করা হয়নি।রাজউক সূত্রে জানা গেছে, কমিটির প্রথম সভার সিদ্ধান্ত অনুযায়ী এক মাসের মধ্যে এ-সংক্রান্ত একটি প্রতিবেদন দিতে বলা হয়েছিল। এরপর পাঁচ মাসেও সেই প্রতিবেদন পাওয়া যায়নি।এ ব্যাপারে জানতে হাতিরঝিল সমন্বিত উন্নয়ন প্রকল্পের পরিচালক জামাল আক্তার ভূঁইয়ার সঙ্গে যোগাযোগ করলে তিনি বলেন, হাতিরঝিলের ব্যাপারে ব্যবস্থা নিতে একটি কমিটি করা হয়েছে। নানা ব্যস্ততার কারণে কাজে বিলম্ব হয়েছে। তবে এ ব্যাপারে কাজ করা হচ্ছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "‘ইন্টারমিটেন্ট ডায়েট’ নামের একধরনের ডায়েট চর্চা এখন গোটা পৃথিবীতেই জনপ্রিয়তা পাচ্ছে। এই ইন্টারমিটেন্ট ডায়েট আসলে কী?ইন্টারমিটেন্ট ডায়েট হচ্ছে সপ্তাহে বা দিনে একটা নির্দিষ্ট সময় না খেয়ে থাকার ডায়েট। নারী ও পুরুষভেদে এই না খেয়ে থাকার সময়সূচি আলাদা। সহজ কথায় বললে এটি সপ্তাহে এক দিন, দুই দিন বা কখনো কখনো টানা তিন দিন একটি নির্দিষ্ট সময় পর্যন্ত শুধু পানি আর ফলের রস পান করে থাকার ডায়েট। যেমন সপ্তাহে দুই দিন মানে ৪৮ ঘণ্টা শুধু পানি বা চিনি ছাড়া ফলের রস পান করা আর পাঁচ দিন স্বাভাবিক খাবার খাওয়া। ওই দুই দিন সারা দিনে ৫০০-৬০০ ক্যালরি খাওয়া যাবে। আবার এক দিন (২৪ ঘণ্টা) না খেয়ে পরদিন স্বাভাবিক খাওয়াদাওয়াও করা যায়।ঢাকার বারডেম জেনারেল হাসপাতালের বিভাগীয় প্রধান ও প্রধান পুষ্টি কর্মকর্তা শামসুন্নাহার নাহিদ বলেন, এটি একধরনের উপবাস বা ফাস্টিং। একে বলে লিন গেইন প্রটোকল। ইন্টারমিটেন্ট ডায়েটের জনপ্রিয় ছয় ধরনের ডায়েট আছে। এর প্রতিটিই একটি নির্দিষ্ট সময় পর্যন্ত খাবার না খেয়ে এরপর খাওয়ার পদ্ধতি। সাধারণত আমরা যে ধরনের খাবার খাই, তা আমাদের শরীরের জন্য প্রয়োজন এবং এর সঙ্গে অভ্যস্ততার ব্যাপার আছে। সব ধরনের স্বাস্থ্যকর ও পরিমিত খাবারই শরীরের জন্য উপকারী।ইন্টারমিটেন্ট ডায়েটে লম্বা সময় ধরে না খেয়ে থাকলে শরীর খারাপ করতে পারে। তা ছাড়া এ ধরনের ডায়েট শরীরের জন্য ক্ষতিকর। এতে তাৎক্ষণিকভাবে ওজন কমেছে মনে হলেও পরবর্তী সময়ে এর ফল ভালো হয় না। এতে চুল পড়া, চেহারায় ভাঁজ পড়ে যাওয়া, বয়সের ছাপ, তলপেট বড় হয়ে যাওয়া, কিছুদিন পর হুট করে ওজন বেড়ে যাওয়ার মতো ঘটনা ঘটতে পারে। অনিয়মিত খাবার খাওয়ার জন্য অনেক সময় খাবার হজমে সমস্যা হতে পারে। এ ছাড়া খাবার খাওয়ার পর বমি, পেট খারাপ, প্রেশার বেড়ে বা কমে যাওয়ার মতো সমস্যাও হয়। নিয়মিত খাবার খেয়ে একটু শারীরিক পরিশ্রম করলে ওজন কমে। কিন্তু কখনো কখনো খাবার খেয়ে এরপর না খেয়ে থাকলে ওজন কমার থেকে শরীরে নানা অসুখের বাসা বাঁধার আশঙ্কাই প্রবল।সাধারণত কোথাও দাওয়াতে যাওয়ার আগে ওয়ারিয়র ডায়েটের প্রতি সবার আগ্রহ দেখা যায়। এটি হচ্ছে সারা দিন না খেয়ে রাতে এক বেলা ইচ্ছামতো খাওয়ার ডায়েট। তবে এতে ভালোর থেকে খারাপের আশঙ্কাই বেশি। অনেক সময় বাড়িতে কোনো বিশেষ অনুষ্ঠানের আগে অনেকে হুট করে ওজন কমাতে চাইলে এক সপ্তাহ বা দুই সপ্তাহ এ ধরনের ডায়েট করেন। খেয়াল রাখতে হবে, এ ধরনের ডায়েটের আগে অবশ্যই একজন বিশেষজ্ঞ পুষ্টিবিদের সঙ্গে কথা বলতে হবে। আর যেকোনো ধরনের ইন্টারমিটেন্ট ডায়েট করতে হবে বিশেষজ্ঞের পরামর্শ মেনে। যাদের জন্য নয়*গর্ভবতী*উচ্চ বা নিম্নরক্তচাপ ও ডায়াবেটিসের রোগী হৃদ্‌রোগে আক্রান্ত যে কেউ*বুকের দুধ খাওয়ানো মা*রক্তশূন্যতার রোগী এবং*২৫ বছরের কম বয়সীদের জন্য এই ইন্টারমিটেন্ট ডায়েট নয়।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "মহাখালী উড়ালসড়কের (ফ্লাইওভার) দুই প্রান্তে বাস থামিয়ে যাত্রী ওঠানামা চলছে। এতে বিশেষ করে উড়ালসড়কের বনানী প্রান্তে সেতু ভবন-সংলগ্ন সড়কে যানজট লেগে থাকে। পাশাপাশি থাকছে দুর্ঘটনার ঝুঁকি।এটি ঢাকায় চালু হওয়া প্রথম উড়ালসড়ক, যার দৈর্ঘ্য ১ দশমিক ১২ কিলোমিটার। ১৯টি স্তম্ভের ওপর দাঁড়ানো উড়ালসড়কটি ২০০৪ সালের শেষের দিকে যানবাহন চলাচলের জন্য খুলে দেওয়া হয়। ব্যক্তিগত গাড়ি, মোটরসাইকেলসহ প্রতিদিন শত শত বাস ও সিএনজিচালিত অটোরিকশা এই উড়ালসড়কের ওপর দিয়ে চলাচল করে।গতকাল মঙ্গলবার সকালে দেখা যায়, বনানী প্রান্তে ফ্লাইওভারে ওঠার অনেক আগ থেকেই রাস্তায় স্টিল ও কংক্রিটের কাঠামো দিয়ে বিভাজক তৈরি করা হয়েছে, যাতে পথচারী ও সেতুর নিচ দিয়ে মহাখালীগামী যানবাহন এই অংশে আসতে না পারে। কিন্তু বিভাজকের দু-একটি ফাঁক দিয়ে অনেক পথচারী ফ্লাইওভারের গোড়ায় এসে দাঁড়াচ্ছেন। যাত্রীবাহী বাসগুলোর বেশির ভাগ সেখান থেকে যাত্রী উঠাচ্ছে, নামাচ্ছে। এতে উড়ালসড়কের গোড়াতেই তৈরি হচ্ছে যানজট। একই দৃশ্য দেখা যায় উড়ালসড়কের বিএএফ শাহীন কলেজ প্রান্তে।এই পথ দিয়ে চলাচলকারী যাত্রীরা বলছেন, উড়ালসড়কের দুই প্রান্ত দিয়ে এভাবে যাত্রী ওঠানোর কারণে যানজট তৈরি হওয়ার পাশাপাশি মাঝেমধ্যেই ছোটখাটো দুর্ঘটনা ঘটে। বনানী প্রান্তে উড়ালসড়কের গোড়ায় বাসের অপেক্ষায় দাঁড়িয়ে থাকা এমন এক ব্যক্তি জানান, সপ্তাহখানেক আগে এই প্রান্ত দিয়ে তাড়াহুড়া করে গাড়িতে ওঠার সময় তাঁর এক সহকর্মী পড়ে যান। অল্পের জন্য বাসের চাকার নিচে যাওয়ার হাত থেকে রক্ষা পেলেও ওই সহকর্মীর ডান হাত ভেঙে যায়।তাহলে আপনি কেন এভাবে ঝুঁকি নিয়ে গাড়িতে উঠছেন? এমন প্রশ্নের জবাবে মোকাররম বলেন, ফ্লাইওভারের নিচ দিয়ে ফার্মগেটের দিকে যেতে গেলে যানজটের ঝক্কিটা বেশি পোহাতে হয়। মহাখালী রেলক্রসিংয়ে অনেকক্ষণ বসে থাকতে হবে বাসে। তাই অনেকে ঝুঁকি নিয়ে হলেও ফ্লাইওভারের ওপর দিয়ে চলাচলকারী বাসে উঠতে চান।দেখা যায়, উড়ালসড়কের দুই প্রান্ত থেকেই যাত্রীবাহী বাসগুলো দ্রুত যাত্রী নামাচ্ছে। লোকজন গাড়িতে উঠছেন আরও দ্রুত। এ সময় পেছনের দিকে আটকে পড়া যানবাহনগুলো ক্রমাগত হর্ন বাজিয়ে চলেছে।উড়ালসড়কের দুই প্রান্তে এমন ঝুঁকিপূর্ণ যাত্রী ওঠানামার বিষয়ে জানতে চাইলে ঢাকা উত্তর সিটি করপোরেশনের (ডিএনসিসি) অতিরিক্ত প্রধান প্রকৌশলী কুদরত উল্লাহ প্রথম আলোকে বলেন, ‘কিছুদিন আগেই বিষয়টি আমাদের নজরে এসেছে। ফ্লাইওভারের দুই অংশ থেকে যাত্রী ওঠা-নামার কোনো অনুমোদন নেই। এটা নিয়মবহির্ভূত।’ এ ক্ষেত্রে নিয়ম অমান্যকারী লোকজনেদের বিরুদ্ধে কী ব্যবস্থা নেওয়া হচ্ছে? এমন প্রশ্নের জবাবে এই প্রকৌশলী বলেন, ‘বিষয়টি আমরা ট্রাফিক বিভাগকে অবহিত করেছি। তাদেরই ব্যবস্থা নেওয়ার কথা।’জানতে চাইলে ট্রাফিক বিভাগের উপপুলিশ কমিশনার (ডিসি উত্তর) প্রবীর কুমার রায় বলেন, ‘ফ্লাইওভারের বনানী প্রান্তে গাড়ি দাঁড়ানোর সুযোগ কম। কারণ সেখানে বেশির ভাগ সময় আমাদের লোক থাকে। এটা খুবই ঝুঁকিপূর্ণ। তাই আমরা বিষয়টি খুব গুরুত্বের সঙ্গেই দেখে আসছি।’প্রবীর কুমার রায় আরও বলেন, ‘কেবল পাহারা বসিয়ে বিষয়টি নিয়ন্ত্রণ করা সম্ভব না। এ ক্ষেত্রে যাত্রী কিংবা চালককেও সচেতন হতে হবে।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "কক্ষের দরজা খুলে ভেতরে ঢুকলেন এক শিক্ষার্থী। শব্দ শুনে পরিচয় জানতে চাইলেন একজন কর্মকর্তা। পরিচয় দিয়ে ওই শিক্ষার্থী বসলেন কক্ষের ভেতরে বইয়ের তাকের সামনে সাজিয়ে রাখা চেয়ার-টেবিলে। শিক্ষার্থীর কাছে থেকে বইয়ের নাম শুনে ওই কর্মকর্তা গেলেন তাকের কাছে। একেকটি তাক স্পর্শ করে খুঁজতে শুরু করলেন বই।শব্দ আর স্পর্শের এমন ব্যবহার দেখা গেল ঢাকা বিশ্ববিদ্যালয় কেন্দ্রীয় গ্রন্থাগারের দৃষ্টিপ্রতিবন্ধী শিক্ষার্থীদের রিসোর্স সেন্টারে। যেখানকার কর্মকর্তারাও দৃষ্টিপ্রতিবন্ধী।গ্রন্থাগারে এসে দৃষ্টিপ্রতিবন্ধী শিক্ষার্থীদের পাঠ্যবই পড়ার সুযোগ করে দিতে ঢাকা বিশ্ববিদ্যালয়ে চালু রয়েছে এই রিসোর্স সেন্টার। যেখানে বিশ্ববিদ্যালয়ের দৃষ্টিপ্রতিবন্ধী শিক্ষার্থীদের শিক্ষাসহায়ক উপকরণ যেমন ব্রেইল বই, পার্কিং ব্রেইল (ব্রেইল টাইপ মেশিন), রাইটিং ফ্রেম, ক্যাসেট প্লেয়ার, ব্রেইল পেপার ও বিশেষ সুবিধাসংবলিত কম্পিউটার আছে সেন্টারটিতে। এ ছাড়া সেন্টারে বিভিন্ন বিভাগের ২৩টি বই আছে। কোর্স অনুযায়ী একেক বই ১০টি খণ্ডে বিভক্ত।সেন্টারটির অবস্থান বিশ্ববিদ্যালয়ের কেন্দ্রীয় গ্রন্থাগারের নিচতলার সাইবার সেন্টারের পাশে। গতকাল মঙ্গলবার দুপুরে সেন্টারটিতে গিয়ে দেখা গেল, শিক্ষার্থীদের বসার জন্য সেন্টারের ভেতর একটি টেবিলের চারপাশে ১০ থেকে ১৫টি আসন। এর পাশে বইয়ের তাক। একটি টেবিলের ওপর রাখা কম্পিউটার। টেবিলে রাখা বই উচ্চ স্বরে পড়ছিলেন রাষ্ট্রবিজ্ঞান বিভাগের শিক্ষার্থী আব্দুল আজিজ। রেকর্ডার যন্ত্রে সেটি রেকর্ড হচ্ছিল।আজিজ বলেন, ব্রেইল বই হাতের স্পর্শে পড়া হয়। যেহেতু সেন্টার থেকে বই নেওয়া যায় না, তাই এখানে পড়ে রেকর্ড করে নিচ্ছেন। যাতে হলে গিয়ে শুনতে পারেন।সেন্টারটি পরিচালনার দায়িত্বে আছেন চারজন কর্মকর্তা। তাঁরা ঢাকা বিশ্ববিদ্যালয়ের বিভিন্ন বিভাগ থেকে স্নাতক ও স্নাতকোত্তর শেষ করেছেন। তাঁদের কাজ মূলত দৃষ্টিপ্রতিবন্ধী শিক্ষার্থীদের চাহিদা অনুযায়ী বই সরবরাহ ও অন্যান্য কাজে সহায়তা করা।ঢাকা বিশ্ববিদ্যালয়ের ইসলাম শিক্ষা বিভাগ থেকে স্নাতকোত্তর শেষ করেছেন শাহীন সরকার। জন্মের তিন মাসের মাথায় দৃষ্টিশক্তি হারানো শাহীন সেন্টারটিতে কাজ করছেন সাত বছর ধরে। তিনি বর্তমানে সহকারী গ্রন্থাগারিক।২০১১ সাল থেকে সহকারী গ্রন্থাগারিক হিসেবে কর্মরত আছেন সারোয়ার হোসেন। বিশ্ববিদ্যালয়ের রাষ্ট্রবিজ্ঞান বিভাগ থেকে স্নাতকোত্তর পাস করেছেন তিনি। জন্মের আড়াই বছরের মাথায় ভুল চিকিৎসায় দৃষ্টিশক্তি হারানো সারোয়ারের একটি বই প্রকাশিত হয়েছে। ২০১০ সালে বাংলা একাডেমি বাংলাদেশের উন্নয়নে প্রতিবন্ধী জনগোষ্ঠীর অবস্থা ও সম্ভাবনা নামের বইটি প্রকাশ করে।সারোয়ার হোসেন বলেন, দৃষ্টিশক্তির সীমাবদ্ধতা থাকা সত্ত্বেও পড়াশোনার পাশাপাশি ঢাকা বিশ্ববিদ্যালয়ে চাকরি করা গৌরবের। যথাযথ শিক্ষা ও প্রশিক্ষণ পেলে প্রতিবন্ধীরাও সব কাজে অংশ নিতে পারেন। কারণ, দৃষ্টিশক্তিহীনতা এখন আর কোনো সীমাবদ্ধতা নয়।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "৩০ থেকে ৪০ বছর বয়সের মধ্যে হার্ট অ্যাটাকের ঘটনা বিশ্বব্যাপী দ্রুত বাড়ছে। তাই বয়স কম বলে নিশ্চিন্তে বসে থাকার অবকাশ নেই।জন্মগত হৃদ্‌রোগ, রক্তনালির সংকোচন বা রক্তনালির রোগ, জিনগত ত্রুটি ইত্যাদি কম বয়সে হার্ট অ্যাটাকের কারণ হতে পারে। এ ছাড়া অল্প বয়সে মুটিয়ে যাওয়া, রক্তে চর্বির আধিক্য, কম বয়সে উচ্চ রক্তচাপ বা ডায়াবেটিসে আক্রান্ত হওয়া, ধূমপানের অভ্যাস, মানসিক চাপ অল্প বয়সে হার্ট অ্যাটাকের ঝুঁকি বাড়াচ্ছে। অস্বাস্থ্যকর খাবারে আসক্তি, কায়িক পরিশ্রম একেবারেই না করা, রাত জাগা, মাদকাসক্তি ইত্যাদি তরুণ প্রজন্মের হার্ট অ্যাটাকের ঝুঁকি বাড়ায়।মনে রাখবেন, আপনার বয়সেই অনেক নারী-পুরুষ হার্ট অ্যাটাকের কারণে আকস্মিক মৃত্যুর শিকার হয়েছেন। তাই গোড়া থেকেই সচেতন হোন, নিজের যত্ন নিতে শিখুন, সুশৃঙ্খল জীবনযাপনে সচেষ্ট হোন।: আগে যা-ই করে থাকুন না কেন, ধূমপানকে চিরতরে না বলে ফেলুন।: পেটের মেদ বাড়তে দেবেন না। এশীয় পুরুষদের জন্য সঠিক ভুঁড়ির মাপ হচ্ছে ৯০ সেন্টিমিটার, আর এশীয় নারীদের জন্য ৮০ সেন্টিমিটার। এর বেশি হলেই ঝুঁকি বাড়ে। উচ্চতা অনুযায়ী ওজন ঠিক রাখুন। বাড়তি মেদ ঝেড়ে ফেলতে সচেষ্ট হোন।: যত ব্যস্ততাই থাকুক, প্রতিদিন ২৫ থেকে ৩০ মিনিট হাঁটা, ব্যায়াম, সাঁতার, জগিং, সাইকেল চালানো বা খেলাধুলা করার অভ্যাস গড়ে তুলুন। এর বাইরেও যথাসম্ভব কায়িক শ্রমের জন্য বাগান করুন, নিকট দূরত্বে হেঁটে যাওয়া-আসা করুন, লিফট ব্যবহার না করে সিঁড়ি ব্যবহার করুন, সন্তানদের সঙ্গে খেলাধুলা করুন, বাড়ির বিভিন্ন কাজে সাহায্য করুন। অফিস থেকে ফিরেই টেলিভিশন বা কম্পিউটার নিয়ে বসবেন না।: বাড়তি লবণ বাদ দিন। সঙ্গে বাদ দিন অতিরিক্ত তেল-চর্বিসমৃদ্ধ খাবার, ফাস্টফুড, গরু-খাসির মাংস, কোমল পানীয় ইত্যাদি। প্রচুর সবজি, ফলমূল, মাছ, দুধ খান।: নিয়মিত রক্তচাপ মাপুন। বছরে একবার রক্তের শর্করা ও চর্বি মেপে দেখুন। প্রয়োজনে চিকিৎসকের পরামর্শ নিন।: রাত জেগে কাজ করবেন না। সুস্থ হার্টের জন্য প্রতিদিন অন্তত সাত ঘণ্টার নিরবচ্ছিন্ন ঘুম চাই। অতিরিক্ত কাজের চাপ নেবেন না। মাঝে মাঝে কাজ থেকে ছুটি নিয়ে পরিবার ও বন্ধুদের সময় দিন।ডা. শরদিন্দু শেখর রায় হৃদরোগ বিশেষজ্ঞ, জাতীয় হৃদরোগ ইনস্টিটিউট ও হাসপাতালইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "দুর্নীতিবিরোধী অভিযানের অংশ হিসেবে প্রায় ৫৫ লাখ ডলার মূল্যমানের বিলাসবহুল যানবাহন ধ্বংস করেছেন ফিলিপাইনের প্রেসিডেন্ট রদ্রিগো দুতের্তে। এসব যানবাহনের মধ্যে আছে চার চাকার গাড়ি ও মোটরসাইকেল। গত সোমবার এই যানবাহন ধ্বংস করা হয়। এ সময় প্রেসিডেন্ট দুতার্তে নিজে উপস্থিত ছিলেন।সংবাদমাধ্যম সিএনএনের খবরে বলা হয়েছে, মোট ৭৬টি গাড়ি ও মোটরসাইকেল সোমবার ধ্বংস করা হয়েছে। এ ঘটনার একটি ভিডিওচিত্র ফিলিপাইনের সরকার প্রকাশ করেছে। তাতে দেখা গেছে, সারি সারি সাজানো বিলাসবহুল গাড়ি ও মোটরসাইকেলগুলো ঘুরে দেখছেন প্রেসিডেন্ট রদ্রিগো দুতার্তে। এরপর সেগুলোর ওপর উঠিয়ে দেওয়া হয় বুলডোজার।বিলাসবহুল গাড়িগুলোর মধ্যে ছিল ল্যাম্বোরগিনি, মার্সিডিজ-বেঞ্জ এবং পোরশের মতো বিশ্বখ্যাত ব্র্যান্ডের গাড়ি। ফিলিপাইনের সরকারের এক বিবৃতিতে বলা হয়েছে, এই গাড়িগুলো চোরাচালান করে আনা হয়েছিল। এভাবে আনা মোট ৮০০ গাড়ি ফিলিপাইনে ধরা পড়েছে। এগুলোর ৭৬টি সোমবার ধ্বংস করা হয়েছে।তবে ফিলিপাইনে আয়োজন করে বিলাসবহুল যানবাহন ধ্বংসের ঘটনাই এবারই প্রথম নয়। এর আগেও প্রেসিডেন্ট দুতার্তে এ কাজ করেছেন। গত ফেব্রুয়ারিতে তিনি ৩০টি বিলাসবহুল গাড়ি ধ্বংসের নির্দেশ দিয়েছিলেন। দুতার্তের যুক্তি, এসব গাড়ি নিলামে বিক্রি করা হলে তা ফের অপরাধী চক্রের হাতে চলে যেতে পারে।দুর্নীতির বিরুদ্ধে লড়াইয়ের ডাক দিয়েই ফিলিপাইনে ২০১৬ সালের নির্বাচনে জয়ী হয়েছিলেন রদ্রিগো দুতার্তে। এরপর তাঁর নির্দেশে দেশটিতে মাদকের বিরুদ্ধে ‘যুদ্ধ’ চালানো হয়। এ ঘটনায় ব্যাপক বিতর্কিত হন দুতার্তে।মানবাধিকার সংস্থাগুলো দুতার্তের বিরুদ্ধে সরব থাকলেও পাত্তাই দিচ্ছেন না তিনি। সম্প্রতি দেশটির কংগ্রেসে দেওয়া এক ভাষণে তিনি বলেন, ‘আপনাদের চিন্তা হলো মানবাধিকার নিয়ে, আমার হলো মানুষের জীবন নিয়ে।’মানবাধিকার সংস্থাগুলোর অভিযোগ, দুতার্তের নির্দেশে ফিলিপাইনের পুলিশ শুধু মাদক ব্যবসায়ীদের হত্যা করেই ক্ষান্ত হচ্ছে না। একই সঙ্গে মাদকাসক্তদেরও হত্যা করা হচ্ছে। এতে করে দেশটির হাজার হাজার মানুষ নিহত হয়েছে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "মেয়েকে নিয়ে মায়ের এক স্বপ্ন ছিল। কিন্তু স্বপ্ন তো কত ধরনেরই থাকে। সব কি আর পূরণ হয়? অবশ্য বিমানবালা পূজা সেদিক থেকে ভাগ্যবতী। মেয়েকে নিয়ে তাঁর একটি স্বপ্ন পূর্ণ হয়েছে। পূজা চেয়েছিলেন, বিমানবালা হিসেবে তাঁর শেষ ফ্লাইটে যেন উড়োজাহাজের চালকের আসনে থাকে মেয়ে আশ্রিতা। ঠিক তাই হয়েছে!বিবিসির খবরে বলা হয়েছে, পূজা প্রায় ৩৮ বছর ধরে এয়ার ইন্ডিয়ার কেবিন ক্রু হিসেবে কাজ করছেন। সম্প্রতি ছিল বিমানবালা হিসেবে তাঁর কর্মজীবনের শেষ ফ্লাইট। তাঁর স্বপ্ন ছিল, শেষ ফ্লাইটে চালক হিসেবে পাবেন নিজের মেয়েকে।পূজার মেয়ের নাম আশ্রিতা চিনচানকার। তিনি বিবিসিকে বলেন, ‘আমি খুবই খুশি। খুশি কারণ, মানুষ আবেগের সঙ্গে নিজেকে সংযুক্ত করতে পারে বলে।’ আশ্রিতা প্রথমে এক টুইট বার্তায় লিখেছিলেন, ‘এমন একটি ফ্লাইট চালাতে পেরে খুব সুখী ও সম্মানিত বোধ করছি। কারণ আমাকে পাইলট বানানো মায়ের স্বপ্ন ছিল এবং এয়ার ইন্ডিয়ায় নিজের শেষ ফ্লাইটে চালকের আসনে আমাকে দেখতে চেয়েছিলেন তিনি। ৩৮ বছর সেবা দেওয়ার পর তিনি অবসর নিচ্ছেন। আমি এখন তাঁর উত্তরসূরি হচ্ছি।’ভারতীয় সংবাদমাধ্যম এনডিটিভির খবরে বলা হয়েছে, গত সোমবার এই টুইট করেন আশ্রিতা। কিছুক্ষণের মধ্যেই এটি ব্যাপকভাবে ছড়িয়ে পড়ে। প্রায় হাজার পাঁচেক লাইক পড়েছে এই পোস্টে। রিটুইট হয়েছে ৬৫০ বার। \nএদিকে মায়ের প্রতি শ্রদ্ধা জানিয়ে একটি ভিডিওচিত্রও পোস্ট করেছেন আশ্রিতা। তাতে দেখা গেছে, শেষ ফ্লাইটে যাত্রী ও সহকর্মীদের শুভেচ্ছায় সিক্ত হচ্ছেন তাঁর মা পূজা। অন্যদিকে এ ঘটনায় এয়ার ইন্ডিয়া কর্তৃপক্ষও পূজার প্রতি কৃতজ্ঞতা জানিয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "বিশ্বের কয়েকটি দেশের অংশগ্রহণে একটি আন্তর্জাতিক সামরিক মহড়ার আয়োজন করেছে চীন। রোববার থেকে দেশটির জিনজিয়াং প্রদেশের করলায় শুরু হওয়া এ মহড়া চলবে ১১ আগস্ট পর্যন্ত। একই সঙ্গে উপকূলবর্তী ফুজিয়ান প্রদেশেও চলছে নৌবাহিনীর মহড়া। আর এ মহড়ার পেছনের উদ্দেশ্য হলো নিজেদের দ্রুত সম্প্রসারণশীল অস্ত্রের বাজার বৃদ্ধি।সিএনএন ও গ্লোবাল টাইমসের খবরে বলা হয়েছে, ইন্টারন্যাশনাল আর্মি গেমস (আইএজি) নামের এ মহড়ায় অংশ নিচ্ছে চীন, বেলারুশ, মিসর, ইরান, কাজাখস্তান, রাশিয়া, বাংলাদেশ, পাকিস্তান, উজবেকিস্তান, ভেনেজুয়েলা ও জিম্বাবুয়ে। আর্মেনিয়া আর ভারত পর্যবেক্ষক পাঠিয়েছে। মহড়ায় অংশ নিচ্ছে মূলত চীনা ও রুশ অস্ত্রের ব্যবহারকারী। ব্যবহারকারী দেশগুলো কেনার আগে মহড়ায় বিভিন্ন অস্ত্র ব্যবহার করে দেখার সুযোগ পাচ্ছে।বিশ্বের শীর্ষ অস্ত্র রপ্তানিকারক দেশগুলোর একটি হতে চায় শক্তিধর চীন। বাড়াতে চায় প্রভাব-প্রতিপত্তি। এ জন্য দেশটি তাদের অস্ত্র ও সামরিক সরঞ্জাম বিক্রি বাড়াতে বড় ধরনের আন্তর্জাতিক সামরিক প্রতিযোগিতাকে ব্যবহার করছে। অস্ত্র বিপণন ও বিজ্ঞাপনের জন্য দেশটি সামরিক মহড়ার পথ বেছে নিয়েছে।চীনের পশ্চিমাঞ্চলীয় প্রদেশ জিনজিয়াংয়ের প্রত্যন্ত অঞ্চলে শুরু হওয়া আন্তর্জাতিক সামরিক মহড়ার বেশির ভাগ ক্ষেত্রে চীনের সামরিক সরঞ্জামের প্রদর্শনী হচ্ছে। ফুজিয়ানে পৃথক মহড়ার উদ্দেশ্যও সারা বিশ্বের সামরিক শক্তিকে সেখানে জড়ো করা।যুক্তরাজ্যর দ্য ইকোনমিস্ট ইন্টেলিজেন্স ইউনিটের বিশ্লেষক নিক মারো বলেন, এ মহড়া চীনের জন্য একটি বড় সুযোগ। এ মহড়া তাদের সেনাবাহিনীর বিশ্বে প্রবেশে সহায়তা করতে পারে। বিশ্বের কাছে নিজেদের সামরিক সক্ষমতা তুলে ধরার ফলে তারা বাণিজ্যিক সুবিধাও পাবে।সুইডেনভিত্তিক সামরিক গবেষণা প্রতিষ্ঠান স্টকহোম ইন্টারন্যাশনাল পিস রিসার্চ ইনস্টিটিউটের তথ্যমতে, বিশ্বের অন্যতম অস্ত্র রপ্তানিকারক দেশ হলেও যুক্তরাষ্ট্র, রাশিয়া, ফ্রান্স ও জার্মানির থেকে পিছিয়ে রয়েছে চীন। ২০০৮ থেকে ২০১৭ সাল পর্যন্ত চীন বিদেশি সরকারের কাছে অস্ত্র বিক্রি করেছে ১৪ বিলিয়ন মার্কিন ডলারের বেশি। পাকিস্তান, বাংলাদেশসহ চীনের শীর্ষ সামরিক সরঞ্জাম ক্রেতা দেশগুলো এই মহড়ায় অংশ নিচ্ছে। চীন থেকে অস্ত্র ক্রয়ের দিক দিয়ে ইরান ও মিয়ানমারও শীর্ষে রয়েছে।পিপলস লিবারেশন আর্মির ওয়েবসাইটে এক নিবন্ধে চীনের সামরিক বিশেষজ্ঞ সং জংপিং বলেন, এ মহড়াগুলো ‘সামরিক পণ্যগুলোর জন্য বিপণন ও বিজ্ঞাপন প্রদর্শন’।পিপলস লিবারেশন আর্মির মুখপাত্র কর্নেল লিয়াও ইয়ানলিং বলেন, চীন থেকে ৩৫৮ জনের দল অংশ নিচ্ছেন এ মহড়ায়।পাকিস্তান এর পরে চীনে আরও একটি মহড়ায় অংশ নেবে। দেশটি চীনের কাছ থেকে অস্ত্র কেনা বাড়িয়েছে। জিনজিয়াংয়ে স্থল ও বিমান মহড়ায় অংশ নেবে পারমাণবিক শক্তিধর ও চীনের শীর্ষ অস্ত্র ক্রেতা দেশ পাকিস্তান। ক্ষেপণাস্ত্র, জেট ফাইটার বিমান কিনেছে দেশটি।ভেনেজুয়েলা আগের বছরে জাহাজবিধ্বংসী ক্ষেপণাস্ত্র কিনেছে। ফুজিয়ানে চলমান নৌবাহিনীর মহড়াও অংশ নেবে নিকোলা মাদুরোর দেশ।মহড়ার উদ্বোধনী দিনে রাশিয়া ও চীনের ট্যাংক দেখানো হয়। রকেট লাঞ্চার, হেলিকপ্টারও প্রদর্শন করা হয়।প্রধান ক্রেতারা চীনের সামরিক মহড়ার বিষয়ে দেশটির সেনাবাহিনী পিপলস লিবারেশন আর্মির ওয়েবসাইটে একটি নিবন্ধ প্রকাশিত হয়েছে। সেখানে চীনের সামরিক বিশেষজ্ঞ সং ঝংপিং বলেন, সামরিক শিল্পপণ্যের বাজারজাতকরণ ও বিজ্ঞাপন প্রদর্শনের জন্য এসব মহড়া।যুক্তরাষ্ট্রভিত্তিক থিঙ্কট্যাংক প্রতিষ্ঠান সেন্টার ফর স্ট্র্যাটেজিক অ্যান্ড ইন্টারন্যাশনাল স্টাডিজের চায়না পাওয়ার প্রজেক্টের প্রতিবেদনের মতে, চীনের বিক্রি করা সামরিক সরঞ্জামের মধ্যে পারমাণবিক ক্ষেপণাস্ত্রের উপস্থিতি শনাক্ত ব্যবস্থা ও যৌথভাবে তৈরি করা জেএফ-১৭ যুদ্ধবিমান রয়েছে।২০১৭ সালে চীন থেকে বেশ কিছু (প্রকাশ করা হয়নি) সি-৮০২ জাহাজবিধ্বংসী ক্ষেপণাস্ত্র কেনে ভেনেজুয়েলা। দেশটি ফুজিয়ানের সামরিক নৌমহড়ায় অংশ নেবে।এই রকম মহড়ার প্রধান আয়োজক রাশিয়া। তবে সহ-আয়োজক হিসেবে চীনের ভূমিকাও অনেক। এ রকম মহড়ার বেশির ভাগ রাশিয়ায় এবং কিছু চীন ও কাজাখস্তানে অনুষ্ঠিত হবে। পরে কাজাখস্তান, বেলারুশ, ইরান, আজারবাইজান ও আর্মেনিয়ায়ও একবার করে এই মহড়া অনুষ্ঠিত হবে।সিঙ্গাপুরের এ রাজারাথনাম স্কুল অব ইন্টারন্যাশনাল স্টাডিজের সামরিক অধ্যয়নের অধ্যাপক মাইকেল রাস্কা বলেন, (অন্য দেশকে) কৌশলগত নির্ভরশীলতা তৈরি করতে অস্ত্র রপ্তানিকে চীন তাদের পররাষ্ট্রনীতির অস্ত্র হিসেবে ব্যবহার করছে। এর উদাহরণ, অস্ত্র ও সামরিক সরঞ্জাম বিক্রি করে মিয়ানমার ও বাংলাদেশের মতো এশিয়ার দেশগুলোতে চীন তাদের প্রভাব-প্রতিপত্তি বাড়িয়েছে।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "technology",
        "article": "আইনপ্রণেতাদের আপত্তির মুখেও অনলাইনে ছড়িয়ে পড়েছে থ্রিডি প্রিন্টারে তৈরি বন্দুকের নকশা। নকশাগুলো প্রকাশ করা যাবে কি না, তা নিয়ে মার্কিন বিচার বিভাগের আদেশ জারি হওয়ার কথা ছিল আজ বুধবার। তবে গত শুক্রবারেই অন্তত নয় ধরনের বন্দুকের নকশা প্রকাশ করে ‘ডিফেন্স ডিস্ট্রিবিউটেড’ নামের ওয়েবসাইট। এরপর সোমবারে দেশটির বিভিন্ন রাজ্যে তা বন্ধের আবেদন করা হয়।বিতর্কের শুরু ২০১৩ সালে। সে সময়ে কডি উইলসন নামের এক মার্কিন ব্যক্তি প্রথম থ্রিডি প্রিন্টারে বন্দুক তৈরি করে দেখান। তাঁর নকশায় কীভাবে বন্দুক তৈরি করা যাবে, তার নির্দেশনা প্রকাশ করা হয় ডিফেন্স ডিস্ট্রিবিউটেড ওয়েবসাইটে। সে ফাইল কয়েক লাখবার নামানো হয়েছিল বলে জানা যায়। ওয়েবসাইট থেকে নকশাটি সরিয়ে নিতে আদেশ জারি করে মার্কিন স্বরাষ্ট্র মন্ত্রণালয়। ওদিকে ডিফেন্স ডিস্ট্রিবিউটেড জোট বাঁধে সেকেন্ড অ্যামেন্ডমেন্ট ফাউন্ডেশনের সঙ্গে। সংগঠনটি ব্যক্তিগত সংগ্রহে বন্দুক রাখার অধিকার নিয়ে কাজ করে। পরবর্তী চার বছর ধরে চলে আইনি লড়াই।গত মাসে সব পক্ষকে অবাক করে দিয়ে মার্কিন বিচার বিভাগ জানায়, মার্কিন নাগরিকেরা এই বন্দুকের কারিগরি দিকগুলো দেখতে এবং আলোচনা ও ব্যবহার করতে পারবে। এতে আইনপ্রণেতারা ক্ষুব্ধ হন। ওয়াশিংটন রাজ্যের অ্যাটর্নি জেনারেল বব ফার্গুসন ঘোষণা দেন, থ্রিডি প্রিন্টারে তৈরিযোগ্য বন্দুকের অবৈধ উৎপাদন বন্ধে আট মার্কিন রাজ্যের পক্ষে তিনি স্বরাষ্ট্র মন্ত্রণালয়ের বিরুদ্ধে মামলা করবেন। এক বিবৃতিতে ফার্গুসন বলেন, ওয়েবসাইট থেকে নামিয়ে ব্যবহারের যোগ্য এই বন্দুকগুলো অনিবন্ধিত এবং মেটাল ডিটেক্টরেও শনাক্ত করা কঠিন। তা ছাড়া বয়স, মানসিক অবস্থা কিংবা অপরাধের ইতিহাস যা-ই হোক না কেন, যে কেউ ব্যবহার করতে পারে। সূত্র: বিবিসি ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "সুনামগঞ্জ জেলার তাহেরপুরের গোলাবাড়ি গ্রাম। সেখানকার হাওর বিলাস হোটেলে দুপুরের খাবার খেয়ে নৌকাযোগে ছুটলাম টাঙ্গুয়ার হাওরের রউয়া বিলের দিকে। খানিকটা এগোনোর পর দেখলাম, একটি মাইজলা বক মাছের জন্য স্থির দৃষ্টিতে পানিতে তাকিয়ে আছে। দুর্লভ সেই বকটির ছবি তোলার সময় ওর প্রায় ১০ মিটার পেছনে তিনটি হাঁস ক্যামেরার ফ্রেমে ধরা পড়ল। নৌকা কাছাকাছি যেতেই ওরা উড়ে গেল। আরেকটু পর ছড়িয়ে-ছিটিয়ে থাকা আরও ১৫-২০টি হাঁসের দেখা মিলল।রউয়া বিল থেকে চটাইন্না খাল দিয়ে উত্তর-পশ্চিমের চটাইন্না বিলে গিয়ে একটি কান্দায় (উঁচু জায়গা) নামলাম। এটি পার হয়ে সামনে যেতেই হঠাৎ রউয়া বিলে দেখা সেই হাঁসের বিশাল একটি ঝাঁক উড়াল দিল।টাঙ্গুয়ার হাওরে দেখা হাঁসগুলো পরিযায়ী পাখি নাইরলি হাঁস। জিরিয়া হাঁস, ইটাপেরি হাঁস বা গাঙ রৈব নামেও পরিচিত। ইংরেজি নাম গারগেনি (Garganey) বা ব্লু-উইঙ্গড টিল (Blue-winged Teal)।নাইরলি হাঁসের গড় ওজন ৩০০-৪০০ গ্রাম। প্রজননকালে হাঁসা, হাঁসির পালকের রঙে পার্থক্য দেখা যায়। হাঁসার গাঢ় বাদামি মাথার চাঁদি হয় কালো। চোখের ওপর থাকে সাদা চওড়া ভ্রুরেখা। মুখ ও ঘাড়-গলা হয় গাঢ় বাদামি। পিঠ, পেটের নিম্নাংশ ও লেজের তলা বাদামি এবং তাতে থাকে কালো কালো বুটি। সাদাটে পেটের দুপাশে ছোট ছোট রুপালি দাগ। ডানার ওপরটা ধূসর।হাঁসির পালক বাদামি ও তাতে গাঢ় বুটির মতো থাকে। কিন্তু ভ্রুরেখা অস্পষ্ট। হাঁসা-হাঁসি নির্বিশেষে চোখ ঘন বাদামি ও চঞ্চু কালচে-বাদামি। প্রজনন মৌসুম ছাড়া অন্য সময় হাঁসা ও হাঁসি দেখতে একই রকম, শুধু ডানার পালকে কিছুটা পার্থক্য থাকে।নাইরলি হাঁস বহুল দৃশ্যমান পরিযায়ী পাখি। মাঝারি থেকে বড় দলে বিচরণ করে। জলজ উদ্ভিদের বিচি, পাতা প্রিয় খাবার। তবে কদাচিৎ কীটপতঙ্গ ও এদের শূককীট এবং খোলকি প্রাণী, যেমন চিংড়ি ও কাঁকড়া ইত্যাদি খায়।নাইরলি হাঁসের প্রজননকাল এপ্রিল-মে। এ সময় এরা মূল আবাস ইউরোপ ও সাইবেরিয়ার তুন্দ্রা অঞ্চলে মাটিতে তৃণলতার ওপর বাসা বানায়। হালকা পীতাভ রঙের ৮-১২টি ডিম পাড়ে। ডিম ফোটে ২১-২৩ দিনে। বাচ্চাদের পালক গজায় ৩৫-৪৯ দিনে। এরপর নীল আকাশে স্বপ্নের ডানা মেলে তারা। এদের আয়ুষ্কাল ছয় থেকে সাড়ে ছয় বছর।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বেপরোয়াভাবে গাড়ি চালানোর দৌরাত্ম্য বন্ধ করতে সরকার বদ্ধপরিকর বলে মন্তব্য করেছেন আওয়ামী লীগের প্রচার ও প্রকাশনা সম্পাদক হাছান মাহমুদ। বাসচাপায় দুই শিক্ষার্থী নিহত হওয়ার পরই নৌপরিবহনমন্ত্রী শাজাহান খানের বক্তব্য একান্ত তাঁর নিজস্ব, এ বক্তব্যে দল এবং সরকার একমত নয় বলেও জানান তিনি। তবে ক্ষমা প্রার্থনার জন্য মন্ত্রীকে ধন্যবাদ জানান হাছান মাহমুদ।আজ বুধবার জাতীয় প্রেসক্লাবের কনফারেন্স লাউঞ্জে বাংলাদেশ স্বাধীনতা পরিষদ আয়োজিত ‘জাতীয় শোক দিবস’ উপলক্ষে আলোচনা সভায় হাছান মাহমুদ এসব কথা বলেন। তিনি বলেন, ‘শিক্ষার্থীরা রাস্তায় নেমেছে। তাদের আবেগ আছে। আমাদের সরকার বেপরোয়া গাড়ি চালানোর বিপক্ষে।’আওয়ামী লীগের অন্যতম মুখপাত্র হাছান মাহমুদ বলেন, ‘দুর্ঘটনার নামে মানুষ হত্যা, আহত শিক্ষার্থীকে আবার পানিতে ফেলে দিয়ে হত্যা করা, ফুটপাতের ওপরে দাঁড়িয়ে থাকা শিক্ষার্থীর ওপর বাস তুলে দেওয়া—এটা দুর্ঘটনা নয়, হত্যাকাণ্ড। সুতরাং এগুলো বন্ধ করতে হবে।’ সরকার এ বিষয় কাজ করছে উল্লেখ করে হাছান মাহমুদ বলেন, আগামী মন্ত্রিসভার বৈঠকে সড়ক পরিবহন আইনের অনুমোদন হবে।১৫ আগস্টের কুশীলবদের বিচার করতে হবে মন্তব্য করে হাছান মাহমুদ বলেছেন, ১৯৭৫ সালের ১৫ আগস্ট জাতির পিতা বঙ্গবন্ধু শেখ মুজিবুর রহমানকে সপরিবারে হত্যাকাণ্ড ছিল গভীর ষড়যন্ত্রের অংশ। সেই কারণে যাঁরা ষড়যন্ত্রের সঙ্গে যুক্ত ছিলেন তাঁদের বিচার করতে হবে এবং জাতির সামনে তাঁদের মুখোশ উন্মোচন করতে হবে।সাবেক পরিবেশ ও বনমন্ত্রী হাছান মাহমুদ বলেন, ‘বঙ্গবন্ধুর খুনিরা কখনোই ভাবেনি তাদের এই হত্যাকাণ্ডের বিচার হবে। তারা কখনো ভাবতে পারেনি বঙ্গবন্ধু শেখ মুজিবুর রহমানের কন্যার নেতৃত্বে বাংলাদেশের মানুষ তাদের বিচার করবে এবং ফাঁসির রশিতে তাদের ঝুলতে হবে। সেই কারণে তারা দম্ভ করে বিদেশি গণমাধ্যমে সাক্ষাৎকার দিয়েছিল এবং হত্যাকারীদের মধ্যে হত্যাকাণ্ডের কৃতিত্ব নেওয়ারও প্রতিযোগিতা ছিল। ইতিহাস তাদের ক্ষমা করে নাই। যখন বঙ্গবন্ধুর হত্যার বিচার শুরু হয় তখন মুক্তিযুদ্ধের সপক্ষের শক্তির অনেকেই ভাবতে পারেনি এই বিচার সম্পন্ন হবে এবং বিচারের রায় কার্যকর হবে। শুধু বিচার হয়নি, বিচারের রায়ও কার্যকর হয়েছে এবং যারা এখনো পালিয়ে আছে, ইনশা আল্লাহ তাদেরও দেশে এনে বিচারের রায় কার্যকর করা হবে।’সাম্প্রতিক সড়ক দুর্ঘটনা সম্পর্কে নৌপরিবহনমন্ত্রী শাহজাহান খানের বক্তব্য তাঁর নিজস্ব উল্লেখ করে হাছান মাহমুদ বলেন, ‘এ বক্তব্যের সঙ্গে আমরা ও আমাদের দল কোনোভাবেই একমত নয়। তবে তাঁকে ধন্যবাদ তিনি তাঁর বক্তব্যের জন্য ক্ষমা চেয়েছেন।’আয়োজক সংগঠনের সভাপতি ওমর বিন আজিজ তামিমের সভাপতিত্বে আলোচনা সভায় উপস্থিত ছিলেন খাদ্যমন্ত্রী কামরুল ইসলাম, ঢাকা মহানগর দক্ষিণ আওয়ামী লীগের সহসভাপতি রুহুল আমিন রুহুল, আওয়ামী লীগের নেতা বলরাম পোদ্দার, মুক্তিযোদ্ধা অধ্যাপক ফজলুল হক, ইসমত কাদির গামা, আরব আমিরাত আওয়ামী লীগের সভাপতি আল মামুন সরকার, অরুণ সরকার রানা প্রমুখ। বিজ্ঞপ্তিইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "life-style",
        "article": "বর্ষা ঋতুর ফল আমড়া ও গাব। এ দুটি ফল অনেকের কাছে প্রিয়। আমড়া খেতে টক। আর গাব খেতে মিষ্টি স্বাদের। প্রতিদিনের শরীরের পুষ্টির চাহিদা পূরণ করে এ দুটি ফল। আমড়া আর গাবের পুষ্টিগুণ সম্পর্কে বিস্তারিত জানিয়েছেন ঢাকার বারডেম জেনারেল হাসপাতালের খাদ্য ও পুষ্টি বিভাগের প্রধান পুষ্টিবিদ শামসুন্নাহার নাহিদ।আমড়া \nআমড়া খেতে টক-মিষ্টি স্বাদের। এটি কাঁচা খাওয়ার পাশাপাশি সুস্বাদু আচার, চাটনি ও জেলি তৈরি করা যায়। অনেকে তরকারি হিসেবে রান্না করে খান। আমড়া খেলে মুখে রুচি বাড়ে। আমড়ায় জলীয় অংশ ৮৩.২, খনিজ ০.৬, লৌহ ০.৩৯, আঁশ ০.১, চর্বি ০.১, আমিষ ১.১, শর্করা ১৫, ক্যালসিয়াম ০.৫৫ শতাংশ রয়েছে। আমড়ায় প্রচুর পরিমাণ ভিটামিন সি, লোহা, ক্যালসিয়াম আর আঁশ রয়েছে। হজমে গুরুত্বপূর্ণ ভূমিকা রাখে। প্রচুর ভিটামিন সি থাকায় কারণে বিভিন্ন রোগ প্রতিরোধ ক্ষমতা বৃদ্ধি করে। এর মধ্যে ভিটামিন সি রক্ত জমাট বাঁধতে সাহায্য করে। অসুস্থ ব্যক্তিরা আমড়া খেলে মুখের স্বাদ ফিরিয়ে আসে। এতে প্রচুর পরিমাণ ক্যালসিয়াম রয়েছে। শিশুদের দৈহিক গঠনে এটি খুব দরকারি। রক্তস্বল্পতাও দূর করে।গাব\nগাব দেশের একটি পরিচিত ফল।\n\nগাবের পুষ্টি ও ঔষধি গুণ রয়েছে। পাকা ফল খুব সুস্বাদু। গাবে ৬৯.৯ মিলিলিটার পানি, ০.৮ গ্রাম খনিজ, ১.৫ গ্রাম আঁশ, ১.৪ গ্রাম আমিষ, ০.১ গ্রাম চর্বি, ৫৮ মিলিগ্রাম ক্যালসিয়াম থাকে। গাবের পাতার সেদ্ধ করা কাথ চর্মরোগ সারাতে সাহায্য করে। এই ফলের পাতা সেদ্ধ করা গরম পানি দিয়ে গার্গল করলে ঠান্ডা কাশি কমে যায়। দেশি গাবে ভেষজ চিকিৎসায় জন্য ছাল ও কাঁচা ফল ব্যবহার করে।\n\nএর থেকে পাওয়া ট্যানিন জাতীয় আঠা প্রস্তুত করা হয়। যা জালে, পশুর চামড়ায় ও নৌকায় মাখানো হয়। গাবগাছের কাঠ কালচে, ঘন ও শক্ত; \nযা ঘরবাড়ি তৈরির কাজে ব্যবহৃত হয়। গাছের পাতা ও বাকল কৃমিনাশক। কাঁচা ফল পানিতে ভিজিয়ে এর রস দিয়ে মাছ ধরার জাল পাকা করার কাজে লাগানো যায়।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "international",
        "article": "ভারতের পূর্বাঞ্চলীয় রাজ্য আসামের নাগরিক নিবন্ধন তৈরি প্রতিবেশী রাষ্ট্র বাংলাদেশের পক্ষে অপমানজনক। ভারতীয় সংসদ ভবনে দলীয় দপ্তরে বসে আজ বুধবার দুপুরে এ কথা বললেন তৃণমূল কংগ্রেসের নেত্রী ও পশ্চিমবঙ্গের মুখ্যমন্ত্রী মমতা বন্দ্যোপাধ্যায়। তিনি বলেন, বিজেপি বোঝাতে চাইছে সব বাংলাদেশিই যেন অনুপ্রবেশকারী। এটা ঠিক হচ্ছে না। বাংলাদেশ অবৈধ দেশ নয়। সন্ত্রাসবাদী দেশও নয়। নাগরিক নিবন্ধন তালিকা তৈরির বিরোধিতা করে বিজেপি-বিরোধী জনমত গঠন করতে মমতা গত সোমবার দিল্লি আসেন। গতকাল মঙ্গলবার তিনি বলেন, বিজেপি যা করছে তাতে একদিন দেশে গৃহযুদ্ধ বেঁধে যাবে। বুধবার সংসদ ভবনে সাংবাদিকদের প্রশ্নের উত্তরে তিনি বলেন, বাংলাদেশ বন্ধু দেশ। নাগরিকপঞ্জি তৈরি নিয়ে যা চলছে তাতে ওই দেশে বিরূপ প্রভাব পড়বে।  মমতা বলেন, চূড়ান্ত খসড়া নাগরিক নিবন্ধনে যে ৪০ লাখ লোকের নাম ওঠেনি, তাঁদের বেশির ভাগই বাংলাদেশ থেকে আসা মানুষ বলে যা রটনা হচ্ছে, তা মিথ্যা। বাংলাদেশ আমাদের বন্ধু। প্রতিবেশী দেশ। তাদের বিরুদ্ধে এই সব প্রচার গুরুতর সমস্যা সৃষ্টি করবে। তিনি বলেন, সামান্য কিছু মানুষ অনুপ্রবেশকারী হলেও হতে পারেন। কিন্তু অনুপ্রবেশ রোখার দায় কার? সীমান্ত রক্ষীবাহিনীর। সেই বাহিনী যা বিএসএফ নামে পরিচিত, তারা তো কেন্দ্রের অধীন? কেন্দ্রকে হুঁশিয়ার করে মমতা বলেন, ‘বাংলাদেশের নাম করে লাখ লাখ বাঙালিকে আসাম থেকে বিতাড়ন করা ঠিক নয়। আমরা দুই বাংলার মানুষ এক ভাষায় কথা বলি। এটাই কি অপরাধ? আমি বাংলাদেশকে ভালোবাসি। এভাবে ওদের কালি লেপা ঠিক নয়।’ তিনি বলেন, দেশভাগের পর পাকিস্তান থেকে বহু মানুষ ভারতে চলে এসেছেন। নেপাল থেকেও মানুষজন এসেছেন। নাগরিকপঞ্জি তৈরির নামে বিজেপি যা করছে তাতে মনে হচ্ছে, যারা তাদের ভোটার নয় তারা বিদেশি বলে চিহ্নিত হয়ে যাবে। এ জিনিস চলতে থাকলে দেশে গৃহযুদ্ধ বেঁধে যাবে। রক্তগঙ্গা বয়ে যাবে। \nরক্তগঙ্গা এখন না বইলেও উত্তেজনা যে সৃষ্টি হয়ে গেছে, বাঙালিরা যে আক্রান্ত হতে শুরু করেছেন, লোকসভায় সেই অভিযোগ এনেছেন আসামের শিলচরের কংগ্রেস সদস্য সুস্মিতা দেব। আজ সভা শুরুর কিছু সময়ের পরই আসাম-মেঘালয় সীমান্তে বাঙালিদের চিহ্নিত করে মারধর করা হচ্ছে বলে তিনি অভিযোগ করেন। ওয়েলেও নেমে আসেন। বলতে থাকেন, স্বরাষ্ট্রমন্ত্রী রাজনাথ সিং ও বিজেপির সভাপতি অমিত শাহ স্রেফ মৌখিক আশ্বাস দিচ্ছেন। অথচ তাঁদের ক্যাডাররা দাপাদাপি শুরু করে দিয়েছে। \nমমতাও এই আশঙ্কা করছেন। আগামী বছরের নির্বাচনকে মাথায় রেখে তিনি বিজেপি-বিরোধী যে জোট গড়তে উদ্যোগী, তার অনুঘটক হিসেবে বেছে নিয়েছেন খসড়া নাগরিক নিবন্ধন তালিকাকে। সেই লক্ষ্যে আজ তিনি দেখা করেন সাবেক প্রধানমন্ত্রী এইচ ডি দেবগৌড়া ও তাঁর ছেলে কর্ণাটকের মুখ্যমন্ত্রী কুমারস্বামীর সঙ্গে। সন্ধ্যায় দেখা করেন কংগ্রেসের নেত্রী সোনিয়া গান্ধী ও রাহুল গান্ধীর সঙ্গেও। গত দুদিনে কথা বলেছেন এনসিপি নেতা শারদ পাওয়ারসহ বিভিন্ন রাজনৈতিক দলের সংসদীয় নেতাদের সঙ্গে। তাঁর নির্দেশে আজ বৃহস্পতিবার দুদিনের সফরে আসাম যাচ্ছে তৃণমূল কংগ্রেসের আট সদস্যের এক প্রতিনিধিদল। প্রবীণ আইনজীবী ও বিজেপির সাবেক সদস্য রাম জেঠমালানি, সাবেক কেন্দ্রীয় অর্থমন্ত্রী ও বিজেপি নেতা যশবন্ত সিনহা এবং বিজেপির বিক্ষুব্ধ সাংসদ শত্রুঘ্ন সিনহার সঙ্গেও মমতা বৈঠক করেছেন। তাঁদের বলেছেন, ‘রাজনৈতিক স্বার্থে’ নাগরিকপঞ্জি তৈরি করার সিদ্ধান্ত যাঁরা পছন্দ করছেন না, তাঁদেরও আসামে প্রতিনিধিদল পাঠানো দরকার। বিজেপি-বিরোধী জোট গড়ার তাগিদে মমতা ১৯ জানুয়ারি কলকাতায় ব্রিগেড প্যারেড গ্রাউন্ডে জনসমাবেশের আয়োজন করেছেন। সেই সমাবেশে কংগ্রেসসহ সব বিরোধী নেতাদের যোগ দেওয়ার অনুরোধও জানিয়েছেন তিনি।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "প্রস্তাবিত সড়ক পরিবহন আইনের খসড়া আইনি যাচাই (ভেটিং) করে সড়ক পরিবহন ও সেতু মন্ত্রণালয়ে পাঠিয়েছে আইন মন্ত্রণালয়। আগামী সোমবার খসড়াটি চূড়ান্ত অনুমোদনের জন্য মন্ত্রিসভায় ওঠার কথা। আইনমন্ত্রী আনিসুল হক বলেছেন, প্রস্তাবিত আইনে দুর্ঘটনায় মৃত্যু হলে যে শাস্তির বিধান রাখা হয়েছে, তা পর্যাপ্ত। মানুষ মেরে কম শাস্তি পেয়ে কেউ চলে যেতে পারবে না। এ ছাড়া বিদেশের মতো চালকের ভুলের জন্য ১২ পয়েন্ট রাখা হয়েছে। অপরাধের সঙ্গে সঙ্গে পয়েন্ট কাটা যাবে। যদি ১২ পয়েন্টই কাটা যায়, তাহলে ওই চালক কোনো দিনই আর ড্রাইভিং লাইসেন্স পাবেন না।আজ বুধবার সচিবালয়ে সাংবাদিকদের সঙ্গে আলাপকালে আইনমন্ত্রী এ কথা বলেন। আইনের খসড়াটি গত বছরের মার্চে মন্ত্রিসভায় নীতিগত অনুমোদন দেওয়া হয়েছিল। তাতে গাড়ি চালানোর জন্য চালকের কমপক্ষে অষ্টম শ্রেণি পাস হতে হবে। আর চালকের সহযোগীদের (কন্ডাক্টর) কমপক্ষে পঞ্চম শ্রেণি পাস লাগবে। এতে দুর্ঘটনার জন্য মৃত্যু বা অন্যান্য ক্ষেত্রে আগের মতোই দণ্ডবিধি অনুযায়ী শাস্তির বিধান রাখা হয়েছে। অর্থাৎ কেউ যদি গাড়ি চালিয়ে উদ্দেশ্যপ্রণোদিতভাবে নরহত্যা করে, তাহলে ৩০২ ধারা অনুযায়ী শাস্তি দেওয়া হবে। আর মৃত্যু নয়, এমন ঘটনায় ৩০৪ ধারা অনুযায়ী সাজা দেওয়া হবে। শুধু দুর্ঘটনা হলে সর্বোচ্চ তিন বছরের কারাদণ্ড দেওয়া হবে।  \nপ্রস্তাবিত আইনে গাড়ি চালানোর সময় মোবাইল ফোন ব্যবহার করা যাবে না। ড্রাইভিং লাইসেন্স ছাড়া কেউ গাড়ি চালাতে পারবেন না। এসব অপরাধের জন্য বিভিন্ন মেয়াদে শাস্তি রাখা হয়েছে। নীতিগত অনুমোদিত খসড়া অনুযায়ী ফিটনেসবিহীন গাড়ি চালালে এক বছর কারাদণ্ড বা এক লাখ টাকা জরিমানা গুনতে হবে। আর সড়কে দুটি গাড়ি যদি পাল্লা দিয়ে (রেসিং) চালানোর সময় দুর্ঘটনা ঘটে, সে ক্ষেত্রে তিন বছরের কারাদণ্ড অথবা ২৫ লাখ টাকা জরিমানার বিধান রাখা হয়েছে। বাসে নারী, শিশু ও প্রতিবন্ধীদের সংরক্ষিত আসনে কেউ বসলে বা তাদের না বসতে দিলে এক মাসের কারাদণ্ড অথবা পাঁচ হাজার টাকা জরিমানা করার বিধান রাখা হয়েছে।\n \nসম্প্রতি ঢাকায় সড়ক দুর্ঘটনায় দুই শিক্ষার্থী নিহতের ঘটনার পর দীর্ঘদিনের আইনের খসড়ার ভেটিং শেষ করার বিষয়ে জানতে চাইলে বিষয়টিকে কাকতালীয় বললেন আইনমন্ত্রী আনিসুল হক। তিনি বলেন, তাঁর ধারণা আইনটি অনুমোদিত হলে সব অংশীজন ন্যায়বিচার পাবেন। ঢাকায় দুই শিক্ষার্থীর মৃত্যুর ঘটনায় অভিযুক্ত ব্যক্তিদের বিচার ত্বরিতগতিতে করার ব্যবস্থা নেওয়া হবে।১৯৯১ সালে সড়ক দুর্ঘটনায় নিজের স্ত্রী নিহত হওয়ার ঘটনা উল্লেখ করে আইনমন্ত্রী আনিসুল হক বলেন, সড়ক দুর্ঘটনা বা রেল দুর্ঘটনায় কেউ নিহত হলে তার পরিবারের কী অবস্থা হয়, সে বিষয়ে তাঁর অভিজ্ঞতা আছে। এ রকম ঘটনা যাতে আর না ঘটে, সে জন্য প্রধানমন্ত্রী শেখ হাসিনা ও তাঁর সরকারের যা যা উদ্যোগ গ্রহণ করা প্রয়োজন, তা করা হচ্ছে বলেও জানান তিনি।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "বঙ্গবন্ধু হত্যাকাণ্ডের জন্য জিয়াউর রহমানকে অভিযুক্ত করে প্রধানমন্ত্রী শেখ হাসিনা বলেছেন, ৭১-এর পরাজিত শক্তি পরাজয়ের প্রতিশোধ নিতেই জাতির পিতাকে হত্যা করেছে। তিনি বলেন, বঙ্গবন্ধু হত্যাকাণ্ডের পর আওয়ামী লীগের সভাপতি নির্বাচিত হয়ে যখন তিনি দেশে ফেরেন, তখন ধানমন্ডির ৩২ নম্বরের বাড়িতে ঢুকতে দেওয়া হয়নি। রাস্তার ওপর বসে মা-বাবার জন্য মিলাদ পড়েছেন। \nশোকের মাস আগস্টের প্রথম দিনে ধানমন্ডি ৩২ নম্বরে বঙ্গবন্ধু স্মৃতি জাদুঘরের সামনে বাংলাদেশ কৃষক লীগ আয়োজিত স্মরণসভা ও স্বেচ্ছায় রক্তদান কর্মসূচিতে প্রধানমন্ত্রী এসব কথা বলেন।\n\nশেখ হাসিনা বলেন, যারা স্বাধীনতার চেতনায় বিশ্বাস করে না কিন্তু ঘটনাক্রমে মুক্তিযুদ্ধে অংশ নিয়েছিল, তারাই জাতির পিতার হত্যার মূল কুশীলব ছিল। \n\nপ্রধানমন্ত্রী এ সময় বিচারপতি সায়েমকে অস্ত্রের মুখে পদত্যাগে বাধ্য করে জিয়ার রাষ্ট্রক্ষমতা দখল এবং বিখ্যাত সাংবাদিক অ্যান্থনি মাসকারেনহাসের সঙ্গে সাক্ষাৎকারে হত্যার পরিকল্পনা বাস্তবায়নকারী আত্মস্বীকৃত খুনি ফারুক-রশিদের জিয়াকে মুজিব হত্যার পরিকল্পনা সম্পর্কে অবহিত করা এবং জিয়া তাঁদের এগিয়ে যাওয়ার কথা বলার প্রসঙ্গ উল্লেখ করেন। তিনি বলেন, ‘জিয়া এই খুনের সঙ্গে জড়িত ছিল বলেই পরে সে খুনিদের বিদেশি দূতাবাসে চাকরি দিয়ে পুরস্কৃত করেছে।’\n\nপ্রধানমন্ত্রী বলেন, বঙ্গবন্ধুর সব খুনির বিচার এবং অনেককে শাস্তি দেওয়া হলেও জিয়া আগেই ঘটনাচক্রে নিহত হওয়ায় তাঁকে এই হত্যার বিচারের মুখোমুখি করা যায়নি। শেখ হাসিনা বলেন, ‘জিয়ার যা পরিণতি হয়েছিল, তা তাঁর অবধারিত। তবে আমার দুঃখ একটাই যে, তার বিচারটা আমি করতে পারলাম না। তার আগেই সে মরে গেল।’ তিনি বলেন, ‘জিয়া ঘাতকদের বলেছিলেন এগিয়ে যাও, আমি আছি। খুনি মোশতাক আমাদের দলেই ছিল, তবু সে বেইমানি ও মুনাফেকি করেছিল। অথচ তিন মাসও ক্ষমতায় থাকতে পারেনি।’\n\nপ্রধানমন্ত্রী বলেন, ‘আমি দেশের মানুষের কাছে কৃতজ্ঞতা জানাই এ কারণে যে, তারা আওয়ামী লীগকে ভোট দিয়েছিল বলেই আমরা ক্ষমতায় আসতে পেরেছি। খুনিদের বিচার করে দেশকে কলঙ্কমুক্ত করতে পেরেছি।’ প্রধানমন্ত্রী বলেন, ‘আগস্ট শোকের মাস। এ মাসে আমি হারিয়েছি আমার বাবা-মাসহ পরিবারের সদস্যদের। কিন্তু জাতি হারিয়েছে দেশের অভিভাবককে। বঙ্গবন্ধু আজ বেঁচে থাকলে অনেক আগেই বাংলাদেশ উন্নত দেশে পরিণত হতো।’শেখ হাসিনা বলেন, ‘১৫ আগস্টের খুনিরা প্রতিনিয়ত আমাদের বাসায় যাতায়াত করত। বাবার কাছ থেকে নানা সুবিধা নিত। এরপরও তারা বেইমানি করেছে। তারা শুধু বঙ্গবন্ধুকে হত্যাই করেনি, এ হত্যার বিচার যাতে না হয় সে জন্য ইনডেমনিটি অধ্যাদেশও জারি করে।’প্রধানমন্ত্রী বলেন, ‘পঁচাত্তরের পর বাংলাদেশে ১৯টা ক্যু হয়েছিল। সেনাবাহিনীর বহু অফিসার, বহু সৈনিক, বিমানবাহিনীর অফিসারদের নির্বিচারে হত্যা করা হয়েছিল। মুক্তিযোদ্ধা অফিসার কেউই ছিল না। একে একে সবাইকেই মেরে ফেলা হয়। এ দেশের নির্বাচনী প্রক্রিয়া ধ্বংস করা হয়।’শেখ হাসিনা বলেন, ‘আমাকে আর রেহানাকে দেশে আসতে দেওয়া হয়নি। রেহানার পাসপোর্ট পর্যন্ত নবায়ন করে দেয়নি জিয়াউর রহমান। আওয়ামী লীগ যখন আমাকে সভাপতি নির্বাচিত করে, জোর করে আমি তখন দেশে ফিরে আসি।’ তিনি বলেন, ‘দেশে আসার পর আমাকে এই বাড়িতে (ধানমন্ডির ৩২ নম্বর) ঢুকতে দেওয়া হয়নি। এই বাড়ির গেটে তালা ছিল। এই রাস্তার ওপর বসে বাবা-মা ও ভাইবোনের জন্য মিলাদ পড়েছিলাম আওয়ামী লীগের নেতা-কর্মীসহ আমরা।’প্রধানমন্ত্রী অনুষ্ঠানে কৃষক লীগের নিয়মিত প্রকাশনা ‘কৃষকের কণ্ঠ’র আগস্ট উপলক্ষে বিশেষ সংখ্যার মোড়ক উন্মোচন করেন। অনুষ্ঠানের শুরুতে জাতির পিতাসহ ১৫ আগস্টের শহীদদের স্মরণে এক মিনিট নীরবতা পালন করা হয়।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "sports",
        "article": "ক্রিস্টিয়ানো রোনালদো জুভেন্টাসে যোগ দেওয়ার পরই আলোচনাটা শুরু হয়েছিল। কবে তুরিনের মায়া কাটিয়ে চলে যাবেন গঞ্জালো হিগুয়েইন। প্রশ্নের উত্তর পেতে দুই সপ্তাহ সময় লাগল। রোনালদো ক্লাবে যোগ দেওয়ায় চলে যেতে হলো আর্জেন্টাইন ফরোয়ার্ডকে। এক মৌসুমের জন্য ধারে এসি মিলানে চলে যাচ্ছেন হিগুয়েইন।সিআর সেভেন জুভেন্টাসে যোগ দেওয়ার পর দলটির সম্ভাব্য একাদশ সাজানোর চেষ্টা করেছে বিশ্বের নানা পত্রিকা। একেকটি সংবাদমাধ্যম একেকটি ফরমেশনে দল সাজিয়েছে, রোনালদোকে কেন্দ্র করে ডান ও বাম প্রান্তে আক্রমণে কখনো ডগলাস কস্তা, কখনো মানজুকিচ কিংবা পাওলো ডিবালাকে দেখানো হয়েছে। তবে একটি ব্যাপারে প্রায় সবাই একমত ছিল। রোনালদোর সঙ্গী হিসেবে তাঁরই সাবেক সতীর্থকে কেউ রাখেননি। কারণ দিনে দিনে নম্বর নাইনে রূপ নেওয়া রোনালদোকে দলে রাখলে হিগুয়েইনকে রাখার কোনো কারণ খুঁজে পাচ্ছিলেন না কেউ।রোনালদোর উচ্চ বেতনও এর পেছনে ভূমিকা রেখেছে। ক্লাবে এর আগে সর্বোচ্চ বেতন পেতেন হিগুয়েইন। রোনালদোর কারণে নিজেদের ব্যয় হঠাৎ করেই বছরে ৬০ মিলিয়ন ইউরো বেড়ে গেছে জুভেন্টাসের। এ ব্যয় কমাতে দ্বিতীয় সর্বোচ্চ আয় করা খেলোয়াড়কে ছেড়ে দেওয়াটাই যুক্তিযুক্ত মনে হয়েছে ইতালিয়ান চ্যাম্পিয়নদের। তা ছাড়া হিগুয়েইনকে ধারে পেতেই ১৮ মিলিয়ন ইউরো দেবে মিলান। এক বছর পর এ দলবদল স্থায়ী করতে চাইলে আরও বাড়তি ৩৬ মিলিয়ন দেবে মিলান। ত্রিশোর্ধ্ব এক স্ট্রাইকারের জন্য এ অঙ্কটা ভালোই মনে হচ্ছে জুভেন্টাসের।ওদিকে এক বছর মিলান বাসের পর তুরিনে ফিরছেন লিওনার্দো বোনুচ্চি। ত্রিশোর্ধ্ব এই ডিফেন্ডারের সঙ্গে জায়গা পাল্টেছেন ২৪ বছর বয়সী ডিফেন্ডার মাত্তিয়া কালদারা। সম্ভাবনাময় এক ডিফেন্ডারকে জুভেন্টাসের এভাবে ছেড়ে দেওয়ার অর্থ একটাই। রোনালদোকে একটি অভিজ্ঞতাসম্পন্ন দল এনে গড়ে দেওয়া, যে দল চ্যাম্পিয়নস লিগ জেতার ক্ষমতা রাখে। ২২ বছরের হাহাকার যে জমে আছে জুভেন্টাসের এ ট্রফি নিয়ে। আর ইউরোপের ক্লাব সেরা প্রতিযোগিতায় হিগুয়েইনের বাজে পারফরম্যান্স তো আর কেউ ভোলেননি!ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "স্বাস্থ্য ও পরিবারকল্যাণমন্ত্রী এবং আওয়ামী লীগের সভাপতিমণ্ডলীর সদস্য মোহাম্মদ নাসিম বলেছেন, বাসচাপায় দুই শিক্ষার্থী নিহতের ঘটনায় দোষী চালককে অবশ্যই শাস্তি পেতে হবে। শিক্ষার্থীদের আন্দোলন প্রসঙ্গে তিনি বলেছেন, একটি অন্যায়কে আরেকটি অন্যায় দিয়ে প্রতিবাদ করা যায় না। \nস্বাস্থ্যমন্ত্রী বুধবার রাজধানীর ফার্মগেটে কৃষিবিদ ইনস্টিটিউশন মিলনায়তনে বিশ্ব মাতৃদুগ্ধ সপ্তাহের উদ্বোধনী অনুষ্ঠানে প্রধান অতিথির বক্তব্যে এসব কথা বলেন।\n\nমোহাম্মদ নাসিম বলেন, ‘যারা নিরপরাধ ফুলের মতো শিশুদের ওপর বাস চালিয়ে দিয়েছে, আমি তাদের প্রতি ঘৃণা এবং অপরাধীদের বিচারের দাবি জানাই। এই অপরাধীরা অবশ্যই শাস্তি পাবে, কারণ কেউ আইনের ঊর্ধ্বে নয়।’\n\nদোষীদের বিচারের দাবিতে আন্দোলনরত শিক্ষার্থীদের থামাতে অভিভাবকদের প্রতি বিশেষ অনুরোধ জানিয়ে মোহাম্মদ নাসিম বলেন, ‘আমি অভিভাবকদের উদ্দেশে বলছি, দয়া করে আপনারা আপনাদের সন্তানদের আর রাস্তায় পাঠাবেন না। এতে আপনারাসহ সারা দেশবাসী ক্ষতিগ্রস্ত হচ্ছে। আপনারাই আপনাদের বাচ্চাদের নিয়ে স্কুলে যেতে পারছেন না। একটি অন্যায়কে আরেকটি অন্যায় দিয়ে প্রতিবাদ করা যায় না।’ তিনি বলেন, ‘বাস দুর্ঘটনায় হতাহতের ঘটনায় ঘৃণা ও ধিক্কার জানাই। এমন ঘটনা কেউ সমর্থন করে না। এটি নিঃসন্দেহে বড় অপরাধ। কিন্তু এটাও বুঝতে হবে যে দুর্ঘটনা ঘটার পর থেকেই সময়ক্ষেপণ না করে জড়িত লোকজনেদের বিরুদ্ধে প্রয়োজনীয় ব্যবস্থা গ্রহণ করে চলেছে সরকার। স্বল্প সময়ের মধ্যে আসামিদের গ্রেপ্তার করে বিচারের আওতায় আনা হয়েছে।’স্বাস্থ্য সচিব (স্বাস্থ্যসেবা বিভাগ) মো. সিরাজুল হক খানের সভাপতিত্বে অনুষ্ঠানে বক্তব্য দেন স্বাস্থ্য শিক্ষা ও পরিবারকল্যাণ বিভাগের সচিব জি এম সালেহ উদ্দিন, স্বাস্থ্য অধিদপ্তরের অতিরিক্ত মহাপরিচালক এনায়েতুর রহমান, বাংলাদেশ ব্রেস্ট ফিডিং ফাউন্ডেশনের চেয়ারম্যান এস কে রায় প্রমুখ।শিশুদের বুকের দুধ খাওয়ানোর আহ্বান জানিয়ে স্বাস্থ্যমন্ত্রী বলেন, শিশুকে মায়ের বুকের দুধ খাওয়ানোর হারের দিক দিয়েও পিছিয়ে নেই বাংলাদেশ। দুই বছর বয়স পর্যন্ত মায়ের বুকের দুধ পান করা শিশুর সংখ্যা বেড়ে ৮৭ দশমিক ৩ শতাংশে পৌঁছেছে। এ ক্ষেত্রে বাংলাদেশের অবস্থান তৃতীয়। প্রথম ও দ্বিতীয় স্থানে থাকা শ্রীলঙ্কা ও কিউবায় এই হার যথাক্রমে ৮৮ ও সাড়ে ৮৭ শতাংশ।ইহাতে মন্তব্য প্রদান বন্ধ রয়েছে\n \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "গাজীপুরের চান্দনা চৌরাস্তা থেকে তিনটি সড়কে প্রতিদিন দুই শতাধিক লেগুনা চলাচল করে, যার বেশির ভাগই ফিটনেসবিহীন ও ঝুঁকিপূর্ণ। লেগুনার অধিকাংশ চালক শিশু। প্রায় প্রতিদিনই এসব লেগুনা ছোট-বড় দুর্ঘটনার শিকার হচ্ছে।চান্দনা চৌরাস্তা এলাকায় চলাচল করা যাত্রীরা বলেন, লেগুনার মালিকেরা টাকা বাঁচানোর জন্য কম বয়সের চালক দিয়ে গাড়ি চালাচ্ছেন। বেশির ভাগ লেগুনা ফিটনেসবিহীন ৩০ থেকে ৩৫ বছর পুরোনো মাইক্রোবাস কেটে তৈরি করা হয়েছে।এলাকাবাসী ও হাইওয়ে পুলিশ সূত্রে জানা গেছে, গাজীপুরের চান্দনা চৌরাস্তা থেকে কালিয়াকৈর উপজেলার চন্দ্রা, শ্রীপুরের মাওনা পর্যন্ত এবং জয়দেবপুর শহর পর্যন্ত চলাচল করে এই লেগুনাগুলো। চান্দনা চৌরাস্তা মোড়ে তিনটি স্ট্যান্ডে দুই শতাধিক লেগুনা রয়েছে। নির্ধারিত কোনো স্থান না থাকায় চান্দনা চৌরাস্তা এলাকায় মহাসড়কের ওপরই থামিয়ে লেগুনার যাত্রী ওঠানো-নামানো হয়।গতকাল মঙ্গলবার সরেজমিনে দেখা যায়, অধিকাংশ লেগুনার চালক ও সহযোগীর বয়স ১০ থেকে ১৫ বছর। এসব শিশু পাঁচ-ছয় মাস পেরোলেই চালকের আসনে বসে পড়ে। পর্যায়ক্রমে এ শিশুরাই কম টাকা বেতন নিয়ে নিয়মিত লেগুনা চালাতে শুরু করে। ঢাকা-ময়মনসিংহ মহাসড়ক এবং ঢাকা-টাঙ্গাইল মহাসড়কে প্রায় প্রতিদিনই ছোট-বড় দুর্ঘটনা ঘটছে এসব অদক্ষ শিশু-কিশোর চালকদের জন্য।গাজীপুর হাইওয়ে পুলিশ সূত্র জানায়, লেগুনা বন্ধ করে দেওয়ার উদ্যোগ নিলে নানা প্রতিকূলতার জন্য তারা সেটা সফল হতে পারেনি। এ ছাড়া পর্যাপ্ত গাড়ি না থাকায় গাজীপুরে পুলিশ সদস্যরা মাঝেমধ্যে টহল ও যাতায়াতের জন্য এই লেগুনাগুলো ব্যবহার করেন। ফলে অবৈধ লেগুনার বিরুদ্ধে ব্যবস্থা নিতে খুব একটা আগ্রহী নয় তারা।সকাল নয়টা থেকে বেলা আড়াইটা পর্যন্ত চান্দনা চৌরাস্তা এলাকায় অবস্থান করে দেখা গেছে, টাঙ্গাইল রোডে চলাচলকারী লেগুনার অধিকাংশ চালকের বয়স ১৮ বছরের কম। এক চালক কালাম মিয়া (১৮) জানান, অনেক দিন ধরে তিনি লেগুনার হেলপার হিসেবে কাজ করছেন। একটু একটু করে চালাতে চালাতে এখন তিনি চালক হয়ে গেছেন। এখনো অবশ্য চালানোর লাইসেন্স নেই বলে জানান তিনি।চৌরাস্তা থেকে জয়দেবপুরের দিকে যাওয়ার স্ট্যান্ডে দেখা গেছে, তিনটি লেগুনার চালকের আসনে তিনটি শিশু। তাদের সহযোগীরাও শিশু। এরা সবাই পর্যায়ক্রমে যাত্রী নিয়ে গাড়ি চালিয়ে চলে যাচ্ছে।চান্দনা চৌরাস্তা এলাকার বাসিন্দা আজাদ মিয়া জানান, যাত্রীর তুলনায় বাস কম। ফলে লেগুনাতে যাতায়াত করতে হয়। আর মালিকেরা টাকা বাঁচাতে শিশু-কিশোরদের হাতে তুলে দিয়েছেন স্টিয়ারিং। এতে প্রায় প্রতিদিনই ঘটছে সড়ক দুর্ঘটনা। সড়ক দুর্ঘটনা বন্ধ করতে এসব অবৈধ যানবাহন বন্ধ করা এবং লাইসেন্স ছাড়া যারা গাড়ি চালাচ্ছে, তাদের বিরুদ্ধে ব্যবস্থা নেওয়া জরুরি।গাজীপুর হাইওয়ে পুলিশের পরিদর্শক মো. অহিদুজ্জামান জানান, মহাসড়কে সড়ক দুর্ঘটনার বড় কারণ এসব অবৈধ যাত্রীবাহী লেগুনা। লেগুনার চালকেরাও অদক্ষ, নেই কোনো লাইসেন্স। এসব অবৈধ লেগুনা এবং ব্যাটারিচালিত অটোরিকশা বন্ধ করা গেলে সড়ক দুর্ঘটনা অনেক কমে যাবে।ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "ঢাকা বিশ্ববিদ্যালয়ের (ঢাবি) শিক্ষার্থীদের বহন করা একটি বাস ব্রেক ফেল করে তিন শিক্ষার্থী আহত হয়েছেন। বাসটি ওই সময় বাম পাশে হেলে গিয়ে ফ্লাইওভারের পাশে লাগানো লোহার জালে ধাক্কা খায়। দরজা-জানালায় ঝুলে থাকা ছাত্রদের তিনজন এ সময় বাস থেকে ছিটকে পড়েন। এতে একজনের মাথা ফেটে গেছে, দুজন প্রাথমিক চিকিৎসা নিয়েছেন।আজ বুধবার সকালে রাজধানীর চানখাঁরপুল এলাকায় মেয়র হানিফ ফ্লাইওভার থেকে নামার সময় এ দুর্ঘটনা ঘটে। আহত তিন শিক্ষার্থী হলেন ফলিত রসায়ন বিভাগের মো. জাওয়াদ, তথ্য ও প্রযুক্তি ইনস্টিটিউটের আমিনুল ইসলাম ও ফলিত গণিত বিভাগের আজিজুর রহমান। তাঁদের মধ্যে জাওয়াদের মাথা ফেটে গেছে। তাঁকে ঢাকা মেডিকেল কলেজ হাসপাতালে ভর্তি করা হয়েছে।‘ইদ্রাকপুর’ নামের বাসটি ঢাকা বিশ্ববিদ্যালয় থেকে মুন্সিগঞ্জে যাতায়াত করে। ওই বাসে থাকা এক ছাত্রী প্রথম আলোকে বলেন, অন্যদিনের তুলনায় আজ বাসে অনেক বেশি শিক্ষার্থী ছিলেন। অনেকেই বাসের দরজায় ঝুলে ছিলেন, জানালার পাশে বসে ছিলেন। হানিফ ফ্লাইওভার থেকে নামার সময় একজন নামতে চাইলেও বাস দাঁড়াচ্ছিল না। বাসের চালক ‘ব্রেক ফেল’ হয়েছে বলতে থাকেন। এতে ঝুলে থাকা শিক্ষার্থীরা হুড়োহুড়ি করে ভেতরে ঢুকতে চান। এ সময় বাসটি বাম পাশে কাত হয়ে ফ্লাইওভারের দেয়ালে বসানো লোহার খাঁচার সঙ্গে ধাক্কা খায়। ফলে দরজা-জানালায় ঝুলতে থাকা তিন-চারজন নিচে পড়ে যান। এর পরপরই চালক বাসটি থামাতে সক্ষম হন।বাসের চালক রেজাউলের মুঠোফোনে একাধিকবার চেষ্টা করেও পাওয়া যায়নি। বিশ্ববিদ্যালয়ের পরিবহন ব্যবস্থাপক ঘটনার সত্যতা নিশ্চিত করে বলেন, ‘মুন্সিগঞ্জ থেকে আসার পথে শনির আখড়া এলাকায় বিশ্ববিদ্যালয়ের শিক্ষার্থীদের বহন করা বিআরটিসির কয়েকটি বাস চলমান আন্দোলনে আটকে যায়। ফলে সামনে থাকা এই বাসটিতে প্রায় তিন গাড়ির যাত্রী ছিল। বাসের দরজা-জানালায় অনেকেই ঝুলে ছিল। একপর্যায়ে ব্রেক ফেল করায় বাসটি একদিকে হেলে যায় বলে চালক ও সহকারীর ভাষ্য। তারপরও প্রকৃত ঘটনা জানতে প্রধান কারিগরি কর্মকর্তা আবদুল হালিমকে দায়িত্ব দেওয়া হয়েছে।’জানতে চাইলে ঢাকা বিশ্ববিদ্যালয়ের সহ-উপাচার্য (প্রশাসন) অধ্যাপক মুহাম্মদ সামাদ প্রথম আলোকে বলেন, ‘এটি একটি দুর্ঘটনা। আমরা আহতদের খোঁজ নিয়েছি। তাঁরা শঙ্কামুক্ত। তারপরও এখানে কারও ত্রুটি-বিচ্যুতি আছে কি না, তা খতিয়ে দেখা হচ্ছে। কিন্তু এর বাইরে বাসের সংখ্যা কম হওয়াটা আমাদের মূল সমস্যা। শিক্ষার্থীরা বাদুড়ঝোলা হয়ে যাতায়াত করে। সেগুলোর সমাধান কীভাবে করা যায় আমরা দেখছি।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    },
    {
        "category": "bangladesh",
        "article": "ঢাকা বিশ্ববিদ্যালয়ের (ঢাবি) শিক্ষার্থীদের বহন করা একটি বাস ব্রেক ফেল করে তিন শিক্ষার্থী আহত হয়েছেন। বাসটি ওই সময় বাম পাশে হেলে গিয়ে ফ্লাইওভারের পাশে লাগানো লোহার জালে ধাক্কা খায়। দরজা-জানালায় ঝুলে থাকা ছাত্রদের তিনজন এ সময় বাস থেকে ছিটকে পড়েন। এতে একজনের মাথা ফেটে গেছে, দুজন প্রাথমিক চিকিৎসা নিয়েছেন।আজ বুধবার সকালে রাজধানীর চানখাঁরপুল এলাকায় মেয়র হানিফ ফ্লাইওভার থেকে নামার সময় এ দুর্ঘটনা ঘটে। আহত তিন শিক্ষার্থী হলেন ফলিত রসায়ন বিভাগের মো. জাওয়াদ, তথ্য ও প্রযুক্তি ইনস্টিটিউটের আমিনুল ইসলাম ও ফলিত গণিত বিভাগের আজিজুর রহমান। তাঁদের মধ্যে জাওয়াদের মাথা ফেটে গেছে। তাঁকে ঢাকা মেডিকেল কলেজ হাসপাতালে ভর্তি করা হয়েছে।‘ইদ্রাকপুর’ নামের বাসটি ঢাকা বিশ্ববিদ্যালয় থেকে মুন্সিগঞ্জে যাতায়াত করে। ওই বাসে থাকা এক ছাত্রী প্রথম আলোকে বলেন, অন্যদিনের তুলনায় আজ বাসে অনেক বেশি শিক্ষার্থী ছিলেন। অনেকেই বাসের দরজায় ঝুলে ছিলেন, জানালার পাশে বসে ছিলেন। হানিফ ফ্লাইওভার থেকে নামার সময় একজন নামতে চাইলেও বাস দাঁড়াচ্ছিল না। বাসের চালক ‘ব্রেক ফেল’ হয়েছে বলতে থাকেন। এতে ঝুলে থাকা শিক্ষার্থীরা হুড়োহুড়ি করে ভেতরে ঢুকতে চান। এ সময় বাসটি বাম পাশে কাত হয়ে ফ্লাইওভারের দেয়ালে বসানো লোহার খাঁচার সঙ্গে ধাক্কা খায়। ফলে দরজা-জানালায় ঝুলতে থাকা তিন-চারজন নিচে পড়ে যান। এর পরপরই চালক বাসটি থামাতে সক্ষম হন।বাসের চালক রেজাউলের মুঠোফোনে একাধিকবার চেষ্টা করেও পাওয়া যায়নি। বিশ্ববিদ্যালয়ের পরিবহন ব্যবস্থাপক ঘটনার সত্যতা নিশ্চিত করে বলেন, ‘মুন্সিগঞ্জ থেকে আসার পথে শনির আখড়া এলাকায় বিশ্ববিদ্যালয়ের শিক্ষার্থীদের বহন করা বিআরটিসির কয়েকটি বাস চলমান আন্দোলনে আটকে যায়। ফলে সামনে থাকা এই বাসটিতে প্রায় তিন গাড়ির যাত্রী ছিল। বাসের দরজা-জানালায় অনেকেই ঝুলে ছিল। একপর্যায়ে ব্রেক ফেল করায় বাসটি একদিকে হেলে যায় বলে চালক ও সহকারীর ভাষ্য। তারপরও প্রকৃত ঘটনা জানতে প্রধান কারিগরি কর্মকর্তা আবদুল হালিমকে দায়িত্ব দেওয়া হয়েছে।’জানতে চাইলে ঢাকা বিশ্ববিদ্যালয়ের সহ-উপাচার্য (প্রশাসন) অধ্যাপক মুহাম্মদ সামাদ প্রথম আলোকে বলেন, ‘এটি একটি দুর্ঘটনা। আমরা আহতদের খোঁজ নিয়েছি। তাঁরা শঙ্কামুক্ত। তারপরও এখানে কারও ত্রুটি-বিচ্যুতি আছে কি না, তা খতিয়ে দেখা হচ্ছে। কিন্তু এর বাইরে বাসের সংখ্যা কম হওয়াটা আমাদের মূল সমস্যা। শিক্ষার্থীরা বাদুড়ঝোলা হয়ে যাতায়াত করে। সেগুলোর সমাধান কীভাবে করা যায় আমরা দেখছি।’ইহাতে মন্তব্য প্রদান বন্ধ রয়েছে  \t\t\t\t\t\t\t\t\n\n \t\t\t\t\t\t\t\t\t"
    }
]